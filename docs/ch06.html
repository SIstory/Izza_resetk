<!DOCTYPE html><html xmlns="http://www.w3.org/1999/xhtml" lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (2)--><title>VI. Korupcija</title><meta http-equiv="x-ua-compatible" content="ie=edge" /><meta name="viewport" content="width=device-width, initial-scale=1.0" /><meta name="description" content="Izza rešetk: spomini Igorja Rosine na zapor in internacijo&#xA;      (1942–1943)" /><meta name="keywords" content="internacija, druga svetovna vojna" /><meta name="author" content="Igor Rosina" /><meta name="generator" content="Text Encoding Initiative Consortium XSLT stylesheets" /><meta charset="utf-8" /><link href="https://www2.sistory.si/publikacije/themes/foundation/6/css/foundation.min.css" rel="stylesheet" type="text/css" /><link href="https://www2.sistory.si/publikacije/themes/css/foundation/6/sistory.css" rel="stylesheet" type="text/css" /><link href="https://cdnjs.cloudflare.com/ajax/libs/foundicons/3.0.0/foundation-icons.min.css" rel="stylesheet" type="text/css" /><link href="https://www2.sistory.si/publikacije/themes/plugin/TipueSearch/6.1/tipuesearch/css/normalize.css" rel="stylesheet" type="text/css" /><link href="https://www2.sistory.si/publikacije/themes/css/plugin/TipueSearch/6.1/my-tipuesearch.css" rel="stylesheet" type="text/css" /><link href="https://www2.sistory.si/publikacije/themes/plugin/ImageViewer/1.1.3/imageviewer.css" rel="stylesheet" type="text/css" /><link href="project.css" rel="stylesheet" type="text/css" /><script src="https://www2.sistory.si/publikacije/themes/foundation/6/js/vendor/jquery.js"></script><script src="https://www2.sistory.si/publikacije/themes/plugin/ImageViewer/1.1.3/imageviewer.js"></script></head><body id="TOP" itemscope="itemscope" itemtype="http://www.tei-c.org/ns/1.0/" itemprop="TEI"><script src="tipuesearch_content.js"></script><script src="https://www2.sistory.si/publikacije/themes/js/plugin/TipueSearch/6.1/tipuesearch_set-sl.js"></script><script src="https://www2.sistory.si/publikacije/themes/plugin/TipueSearch/6.1/tipuesearch/tipuesearch.min.js"></script><div class="column row"><header xmlns:html="http://www.w3.org/1999/xhtml"><div class="hide-for-large"><div id="header-bar"><div class="title-bar" data-responsive-toggle="publication-menu" data-hide-for="large"><button class="menu-icon" type="button" data-toggle=""></button><div class="title-bar-title">Meni</div><div class="title-bar-right"><a class="title-bar-title" href="https://www.sistory.si"><i class="fi-home" style="color:white;"></i></a></div><div id="publication-menu" class="hide-for-large"><ul class="vertical menu" data-drilldown="" data-options="backButton: &lt;li class=&#34;js-drilldown-back&#34;&gt;&lt;a tabindex=&#34;0&#34;&gt;Nazaj&lt;/a&gt;&lt;/li&gt;;"><li><a href="index.html">Naslovnica</a></li><li><a href="cip-sl.html">Kolofon</a></li><li><a href="titleAuthor.html">Kazalo</a></li><li><a href="preface.html">Uvod</a></li><li class="active"><a href="ch01.html">Poglavja</a><ul class="vertical menu"><li><a href="ch01.html">I. Demokracija</a></li><li><a href="ch02.html">II. Zunanji izgled</a></li><li><a href="ch03.html">III. Pasivna hrabrost</a></li><li><a href="ch04.html">IV. Volja</a></li><li><a href="ch05.html">V. Hrana, higiena in drugo</a></li><li class="active"><a href="ch06.html">VI. Korupcija</a></li><li><a href="ch07.html">VII. Okolje</a></li><li><a href="ch08.html">VIII. Politični vplivi</a></li></ul></li></ul></div></div></div></div><div class="show-for-large"><nav class="title-bar"><div class="title-bar-left"><a class="title-bar-title" href="https://www.sistory.si"><i class="fi-home" style="color:white;"></i> <span>Domov</span></a></div><div class="title-bar-right"><ul class="dropdown menu" data-dropdown-menu=""><li><a href="index.html">Naslovnica</a></li><li><a href="cip-sl.html">Kolofon</a></li><li><a href="titleAuthor.html">Kazalo</a></li><li><a href="preface.html">Uvod</a></li><li class="active"><a href="ch01.html">Poglavja</a><ul class="menu"><li><a href="ch01.html">I. Demokracija</a></li><li><a href="ch02.html">II. Zunanji izgled</a></li><li><a href="ch03.html">III. Pasivna hrabrost</a></li><li><a href="ch04.html">IV. Volja</a></li><li><a href="ch05.html">V. Hrana, higiena in drugo</a></li><li class="active"><a href="ch06.html">VI. Korupcija</a></li><li><a href="ch07.html">VII. Okolje</a></li><li><a href="ch08.html">VIII. Politični vplivi</a></li></ul></li></ul></div></nav></div><form action="sl-search.html"><div class="row collapse"><div class="small-10 large-11 columns"><input type="text" name="q" id="tipue_search_input" placeholder="Vaš iskalni niz" /></div><div class="small-2 large-1 columns"><img type="button" class="tipue_search_button" /></div></div></form></header><section><div class="row"><div class="medium-2 columns show-for-medium"><p><a class="button" href="ch05.html" title="Prejšnji: V. Hrana, higiena in drugo">&lt;&lt;</a></p></div><div class="medium-8 small-12 columns"><h2 class="maintitle"><span class="head" itemprop="head" id="Rosina-head-13">VI. Korupcija</span></h2></div><div class="medium-2 columns show-for-medium text-right"><p><a class="button" href="ch07.html" title="Naslednji: VII. Okolje">&gt;&gt;</a></p></div></div><div class="row hide-for-medium"><div class="small-6 columns text-center"><p><a class="button" href="ch05.html" title="Prejšnji: V. Hrana, higiena in drugo">&lt;&lt;</a></p></div><div class="small-6 columns text-center"><p><a class="button" href="ch07.html" title="Naslednji: VII. Okolje">&gt;&gt;</a></p></div></div><div class="chapter" id="ch06"><p style="text-align:justify" id="Rosina-p-184">Korupcija res zasluži posebno poglavje. Korumpirani so bili vsi od navadnega paznika do predsednika senata in državnega prokuratorja in začelo se je pri liri, pravzaprav že pri cigareti.</p><p style="text-align:justify" id="Rosina-p-185">Nekemu slovenskemu pisatelju,<span id="ftn127_return"><a class="notelink" title="Mislil je Juša Kozaka; gl. op. 85." href="#ftn127"><sup>126</sup></a></span> ki je bil nekaj časa z nami in bil je, prosim, popolnoma rdeč, je nekoč spontano ušlo dragoceno priznanje: »Saj sem jaz sam prej v Jugoslaviji,« je dejal, »mnogo govoril in tudi pisal o korupciji, toda kaj je to pravzaprav, pa le nisem vedel. Sedaj šele, ko sem se vrnil iz internacije, sedaj pa vem, kaj je to korupcija.«</p><p style="text-align:justify" id="Rosina-p-186">Če bi ta tovariš slutil, kaj je priznal s temi besedami, bi gotovo rajši molčal. Ampak bil je odkritosrčna duša, naravnost staromodno odkritosrčen, in očividno še ni poznal »moderne taktike« doseganja političnih uspehov. Tudi ko je bilo govora o boniteti italijanskih cigaret, je skesano priznal: »Da, da, in kako smo obrekovali prej naše cigarete. Zdaj šele, ko moram kaditi to italijansko slamo, vidim, kaj smo imeli, pa nismo bili zadovoljni!« Drugemu, ki je bil bolj »novodoben«, je bilo to preveč. Zanikati fakta ni mogel, torej je zanikal posledico: »Ne, tozadevno, glede cigaret, jaz nisem nič rekel.« Toda pisatelj je bil očividno l'art pour 1'artist<span id="ftn128_return"><a class="notelink" title="Mišljen je larpurlatist (l'art pou l'art = umetnost zaradi umetnosti), predstavnik larpurlartizma, nazora, da je funkcija umetnosti samo estetska, ne …" href="#ftn128"><sup>127</sup></a></span> kot Jože Vidmar<span id="ftn129_return"><a class="notelink" title="Josip Vidmar (1895–1992) je bil literarni in gledališki kritik, dramaturg, prevajalec in politik. Med svetovnima vojnama je deloval na področju kultur…" href="#ftn129"><sup>128</sup></a></span> in neizprosen v samokritiki: »O, priznajmo,« je dejal, »kako smo vpili, da nam puščajo samo najslabše cigarete, dober tobak pa gre ves za eksport.«</p><p style="text-align:justify" id="Rosina-p-187">Da, tako je bilo! Pljuvali smo po lastnem, kjer smo le mogli, bilo osnovano, bilo neosnovano, in vsak gorenjski furman se je čutil že upravičenega vpiti na »to prekleto Jugoslavijo«, samo da ga je opomnil orožnik, naj vendar vozi na pravi strani ceste, da ne bo nesreče. Kako neki vozi sedaj pod SS-manni? Kako že pravi pregovor, da Kranjca pamet sreča šele, ko z butico ob zid trešči, ali nekaj podobnega. In kaj škode smo si naredili s takim »obrekovanjem za vsako ceno«! Skozi tisoče skritih kanalov je pritekal strup tuje tajne propagande preko meja in se nam vbrizgaval v žile. Že inficiranemu telesu pa smo še sami jemali odpornost na tisoč načinov, predvsem z naravnost načelnim, povsem nekritičnim zabavljanjem na vse, bilo osnovano, bilo neosnovano. Bilo je resnično herostratsko delo nad samim seboj in marsikateri, ki še danes živi v svetem prepričanju, da je ne vem kaj storil za slovenski narod, ko je načelno podiral zaupanje sploh v vsako narodno institucijo, mu je samo neizmerno škodoval.</p><p style="text-align:justify" id="Rosina-p-188">Kar njega – in to so bili gospodje, ki jim je država z državno podporo in štipendijami dajala visokošolski študij v Parizu in Londonu in ki se nikakor niso preživljali s samim krompirjem – je slovenski vojaški odpor popustil, pa četudi samo pet minut prej; kar njega morda je abiturient, ki je še malo prej razmetaval s Tolstojem in Gorkim, Marxom in filozofi okoli sebe kakor s fižolom, ob prvi priliki, ko so ga prijeli, že prešel med konfidente in na dvorišču belgijske kasarne kazal s prstom, koga izmed tovarišev naj še pošljejo pod krvavo sodbo; radi njega morda – še danes, ko je vsakemu slepcu že vidno, kak bo konec – še marsikateri štajerski kmet premišljuje pri sebi: »Ja, ja, najboljša bi pa bila le Avstrija, tam je še bil vsaj red in mir.« Koliko opustošenja smo vendar sami povzročili v svojih srcih! <span style="font-style:italic" itemprop="hi">Človek res ne ve, ali ne bi pritegnil s Schoppenhauerjem: da so univerzitetni profesorji in docenti storili človeštvu več škode kot koristi. Danes hoče že res vsak Jurij Benko biti »Weltverbesserer«</span>,<span id="ftn130_return"><a class="notelink" title="Weltverbesserer = izboljševalec sveta" href="#ftn130"><sup>129</sup></a></span> <span style="font-style:italic" itemprop="hi">da te že kar glava boli od njih.</span> <span id="ftn131_return"><a class="notelink" title="Stavek v poševni pisavi je avtor pri pregledu prečrtal." href="#ftn131"><sup>130</sup></a></span></p><p style="text-align:justify" id="Rosina-p-189">Šele v primerjavi z italijanskimi prilikami smo opazili, kako daleč smo že naprej.</p><p style="text-align:justify" id="Rosina-p-190">Tu je bila res korupcija in vsak jo je mogel otipati z roko. Pri nas v Sloveniji je ni bilo. Gotovo: bilo je nekaj davčnih uradnikov, ki so si kupili hiše in nisi vedel, od kod, bila je gotovo tudi kaka cesta speljana kot nehote baš ob domačiji gospoda člana okrajnega cestnega odbora, bilo je tudi, toda je bilo le v poslednjih treh letih pred vojno par sodb vrhovnega sodišča, da si odprl na široko. Toda vse to še zdaleč ni bilo to, kar se obeležuje s pojmom korupcije in skorumpiranosti javnega življenja. Kaj vse se je govorilo o Žerjavovi nacionalizaciji,<span id="ftn132_return"><a class="notelink" title="Z Žerjavovo nacionalizacijo namiguje, da se je Gregor Žerjav kot poverjenik za pravosodje v Deželni vladi za Slovenijo, ko je bila izvedena nacionaliz…" href="#ftn132"><sup>131</sup></a></span> ki da mu je prinesla milijone, kaj vse o »Pucljevih volih«<span id="ftn133_return"><a class="notelink" title="S Pucljevimi voli namiguje na to, da je bil Ivan Pucelj posestnik v Velikih Laščah, v okviru njegovega posestva pa je bila tudi mesarija; sprva je bil…" href="#ftn133"><sup>132</sup></a></span> in »Koroščevih briljantih«.<span id="ftn134_return"><a class="notelink" title="Da naj bi Anton Korošec imel briljante ali kakšne druge drage kamne, je v veliki meri plod govoric njegovih političnih in ideoloških nasprotnikov. Kor…" href="#ftn134"><sup>133</sup></a></span> Velika laž vse skupaj. Dal sem se povabiti od Puclja, da vidim. No, imel je res posestvo – saj ga je podedoval – in morda si je celo prikupil kako njivo, pohištvo v sobi je bilo trikrat slabše od mojega. (Da ne bo zavisti: saj so mi ga zdaj itak Nemci vsega vzeli). Gledat sem šel tudi Kramerjevo vilo,<span id="ftn135_return"><a class="notelink" title="Albert Kramer je imel vilo na Aškerčevi cesti v Ljubljani, ki je danes v lasti družine zgodovinarja dr. Janeza Šumrade.Albert Kramer (1882–1943) je bi…" href="#ftn135"><sup>134</sup></a></span> bila je najmanjša izmed vseh v okolici. Povpraševal sem po imetju Ivana Hribarja,<span id="ftn136_return"><a class="notelink" title="Ivan Hribar (1851–1941) je bil politik in bančnik. Bil je med ustanovitelji Mestne hranilnice in Ljubljanske kreditne banke, njen predsednik (1900–191…" href="#ftn136"><sup>135</sup></a></span> Korošca in dr. Natlačena;<span id="ftn137_return"><a class="notelink" title="Marko Natlačen (1886–1942) je bil pravnik in politik, od leta 1919 odvetnik v Ljubljani. Bil je pripadnik SLS in dejaven v telovadnem društvu Orel. Le…" href="#ftn137"><sup>136</sup></a></span> tudi skozi njih roke so tekle tako rekoč milijarde. Tudi nič; vse skupaj malo nadpovprečje običajne slovenske beračije javnih delavcev. In kaj vpitja je bilo! Ne, ne! Od Tomana<span id="ftn138_return"><a class="notelink" title="Lovro Toman (1827–1870) je bil politik, pravnik in pesnik. Leta 1861 je bil izvoljen v kranjski deželni zbor, ki ga je nato imenoval za poslanca držav…" href="#ftn138"><sup>137</sup></a></span> dalje si ne dela nobeden slovenski politik več denarja. Smo veliko preveč zavidni!</p><p style="text-align:justify" id="Rosina-p-191">V Italiji je bil očividno režim kriv, da je bilo tako do kraja vse korumpirano. Vsak diktatorski režim mora nujno voditi do tega. Saj ni bilo kontrole. Komu bi se pa naj pritožil? Ob aretaciji so mi v hišni preiskavi zaplenili sedemnajst tisoč lir. Bilo je vse, kar sem imel, in še ti denarji so bili ravnokar izposojeni. Mogel bi pa biti tudi pisarniški depozit. Pisaril sem in pisaril na kvesturo, da mi naj dajo vsaj odgovor, kaj je s tem denarjem, toda »nikome ništa«! Fašizem se neverjetno boji dati karkoli pismenega od sebe. Že ob sekvestru denarja sem zastonj zahteval potrdila. Iz istega razloga mi najbrž tudi kvestura pozneje ni hotela dati nobenega odgovora. Še celo, ko sem bil leto in pol pozneje odpuščen iz internacije, mi niso hoteli dati ničesar v roke; da, celo niti da pogledam dekret, mi niso dovolili. Tam je bilo vse tajno in tajinstveno in kaj kmalu si čutil, da si samo objekt, predmet in nič več. Končno sem tudi to povpraševanje opustil. Prepričan sem bil, da mi je kak referent izmaknil iz akta denar in če še kaj podrezam, pa sem od danes na jutri na listi talcev in zadeva je na najenostavnejši način spravljena s sveta. Pa ni bilo tako. Ob odhodu so ga izročili moji ženi.</p><p style="text-align:justify" id="Rosina-p-192">Nikoli nisi vedel, kako je pravzaprav s tabo. V časih takega brezpravja imajo še edino žene besedo. Že v Mariboru, ko je za redno vojsko prihrumel Gestapo in začel pleniti in zapirati in je nastal splošen preplah in smo se moški poskrili in razbežali, so edino še žene reševale in rešile, kolikor se je pač rešiti dalo. Bolj so hrabre v takih trenutkih od mož, ker se čutijo za svojo ženskostjo nekako bolj zasigurano. In tako so tudi v Ljubljani žene bile glavni intervencijski in informacijski činitelj. Kaj se je tu preletalo, preprosjačilo in prejokalo od kvesture pa do »corpo d'armata«,<span id="ftn139_return"><a class="notelink" title="XI. armadni zbor je bila zasedbena enota italijanske vojske v sestavu 2. italijanske armade. Od začetka leta 1941 do decembra 1942 mu je poveljeval ge…" href="#ftn139"><sup>138</sup></a></span> od Tramontane<span id="ftn140_return"><a class="notelink" title="Nicolò Tramontana je bil sodnik, ki ga je v Ljubljansko pokrajino poslal Mussolini, da je skrbel za delovanje sodstva v fašističnem duhu. Deloval je t…" href="#ftn140"><sup>139</sup></a></span> pa do špionažnih oficirjev! In tudi podkupovalo.</p><p style="text-align:justify" id="Rosina-p-193">Pogostokrat si videl zapuščati s smehljajem zapore ljudi, o katerih si vedel in so morali vedeti tudi oni, da so kompromitirani z italijanskega vidika seveda – in kompromitirani čisto drugače še, kakor tista več kot polovica povsem nedolžnih siromakov, ki jih je neusmiljeno mandralo kolesje okupatorske »pravice«. Za nekoliko primerov oprostitve in nato izpustitve na svobodo vem, da niso šle po redni poti. Za en primer z Reke mi je pravil obsojeni sam, koliko ga je stalo, da je rešil glavo. Bilo je samo trideset tisoč lir. Kaj pomenijo te »veze« in kaj denar, si ravno v času toliko opevanega »novega reda« kaj hitro doumel.</p><p style="text-align:justify" id="Rosina-p-194">Prej sem čital marsikdaj o življenjepisih izpred sto in več let: »… in je bil vržen v ječo, toda njegovim prijateljem se je po dolgem času vendar posrečilo, da je bil izpuščen.« Demokratsko vzgojen, kakor sem bil, in v prilikah, kakor sem v jih doslej živel, si nisem nikakor mogel pridobiti zadostno žive predstave, kako je pravzaprav vse to šlo. – Sedaj sem si to živo predstavo kaj hitro pridobil.</p><p style="text-align:justify" id="Rosina-p-195">Dlje časa je trajalo, da sem doumel, kaj storiti, da prideš iz Miklošičeve v bolnico, četudi si le tako »na splošno« bolan. Bilo je itak že prepozno, ker sem kmalu nato odjadral v Italijo. Jaz sem boloval na kaj neprijetni furunkulozi vratu, in to že mesece in mesece, in kožni specialist, ki ga je pripeljal naš »dottore«, je že dvakrat izjavil, da se lahko efikasno zdravim le preko rentgena. Torej bolnica! Toda nič ni bilo s tem: zaman sem moledoval in prosil in mi je vrat otekal in se gnojil. Bil je pač zopet eden izmed slavno znanih »non si può«. Pri tem so pa odhajali tako rekoč zdravi iz bolniške sobe v splošno bolnico. Eden teh mi je neposredno pred odhodom zaupal tajno: potrebno je dati gospodu maršalu – karabinjerski maršalo je vodil vso jetnišnico – baje niti ne tako visoke vsote gospodu zdravniku – univerzitetnemu profesorju pa lep prezent – in šel si v bolnico.</p><p style="text-align:justify" id="Rosina-p-196">Merodajna za tvoj nadaljnji obstoj v bolniški sobi, čim si prišel enkrat vanjo, ni bila več tvoja bolezen. Edino merodajna diagnoza je bil čas, ko si že užival to prednost. »Kdaj torej nameravate iti s transportom naprej?« je bilo osnovno vprašanje zdravniških vizit. Kajti »človek po gotovem času ali umre ali ozdravi« in ni mogoče, da ostaneš tako dolgo v bolniški sobi, pa bilo ozdravljen ali neozdravljen. Če nisi imel priporočila, si se vsak dan znova tresel, da te dado »dol«. Pri tem pa so bili favoriti, ki so po osem mesecev preležali zgoraj lepo zdravi in so se že kar lepo zredili.</p><p style="text-align:justify" id="Rosina-p-197">Pravzaprav so situacijo najbolje rešili Metličani s svojim tako posrečenim »savoir vivre«.<span id="ftn141_return"><a class="notelink" title="Savoir vivre = znati živeti" href="#ftn141"><sup>140</sup></a></span> Ti dobrodušni fejaki tam daleč dol ob krotki Kolpi znajo resnično živeti. Človek se je čudoma čudil, da ni skoraj nikoli srečal nobenega Metličana v ljubljanskih zaporih. Gotovo, šli so tudi oni v masah v koncentracijo in tudi v novomeških zaporih jih je bilo mnogo. Toda v Ljubljano in pred sodbo vojaškega sodišča jih skoraj ni bilo, medtem ko je bil Črnomelj – večni in nepomirljivi konkurent Metlike – prav častno zastopan. Ali jih je torej njihov »maggiore«<span id="ftn142_return"><a class="notelink" title="Major; verjetno je tu mišljen poveljnik tamkajšnje posadke." href="#ftn142"><sup>141</sup></a></span> tako polojalil in udomačil, da so iz nekoč tako bojaželjnih Uskokov postali zdaj naenkrat taki krotki jagenjčki, ili kali? Saj jih je odšlo *manjka* intrideset od njih v hribe in starši in njih žlahta – v Metliki je vse več ali manj ena sama žlahta – menda tudi niso samo posedali po metliških klopeh pred hišami. Saj so bili kar od po *manjka* dalje neprestano obdani od »republike« in je Metlika bila *manjka* samo italijanski »caposaldo« (trdnjava)<span id="ftn143_return"><a class="notelink" title="Avtor je v oklepaju pripisal »trdnjava«. Dejansko je caposaldo v slovenščini utrjena postojanka." href="#ftn143"><sup>142</sup></a></span> in ni vrag, da ne bi *manjka* tobaka ali kaka krača ali kake obveze našle pot preko *manjka*. Tu smo bili v krajih Jurčičevih »tihotapcev«<span id="ftn144_return"><a class="notelink" title="Misli na povest Josipa Jurčiča Tihotapec (1865)." href="#ftn144"><sup>143</sup></a></span> *manjka* slavne tradicije v teh rečeh, ki jo je, takoj od začetka že, *manjka* hrvatska meja ob Kolpi tako odlično poživila. Edini pametni zaključek je torej bil: Metličani so si izmislili kako vojno zvijačo in ta jih varuje pred keho in sodbo.</p><p style="text-align:justify" id="Rosina-p-198">In res je bilo tako. Izkušeni v vojnih rečeh so kaj kmalu našli točko najmanjšega odpora v razpostavi sovražnika. Pravzaprav je bila rešitev kakor pri vseh genialnih stvareh kaj enostavna: šlo je le za spretno aplikacijo kaj starega načela z zlatom obloženega osla, ki ga je že stari lisjak Filip Makedonec tako uspešno uporabljal. Pa da prebrisani Žumberčan ne bi prišel na to! In tako so torej začeli romati metliški picki in purice in svinjske krače in šunke in še marsikaj drugega h »gospe komisarki«, metliški možje in »fantički« pa po kakem mesecu metliškega »hotela Šavorn« ali dveh novomeškega ričeta na svobodo. Tako ti je to bilo. In bilo je v redu in obe strani sta bili zadovoljni.</p><p style="text-align:justify" id="Rosina-p-199">Metličanov so na primer pozaprli znatno število. Kaj sedaj? Komisarka je bila daleč zdolaj v Italiji. Toda ni minilo deset dni in prisopihal je vlak v Metliko in na njem »gallina«.<span id="ftn145_return"><a class="notelink" title="Gallina = kokoška." href="#ftn145"><sup>144</sup></a></span> Situacija je bila rešena. Gospa komisarka so si pridobili nekaj nove podlage za strešni stol pri novogradnji v Postojni, vrli Metličani in Metličanke po so začeli kapljati iz pržonov. Sicer so pasirali zapore skoraj vsi: ta le za par dni, oni za kak teden ali dva, tretji tudi za dva, pa tudi tri ali štiri mesece. Toda pred ljubljansko krvavo rihto ni bilo skoraj nikogar, njihova nedolžnost se je izkazala redno že v predhodni preiskavi. Drugod je bilo truda in letanja, da so te spravili pred tribunal, ker si bil v tem trenutku rešen liste talcev, in v Ljubljani smo resno razmotravali, dali ne bi kazalo hitro podati kako skesano priznanje, da prideš pod obtožbo in vsaj to veš, da ti bo glava varna na ramenih. V Metliki se jim je posrečilo odbiti ost nevarnosti že od vsega začetka.</p><p style="text-align:justify" id="Rosina-p-200">Morale so biti res kaj smešne situacije, zakaj naše ženske niso znale italijansko, »gallina« pa tudi ni obvladovala slovenščine. Glavno sredstvo sporazumevanja je bila torej mimika in geste. Moja hišna gospodinja mi je pravila, kako je njena mati reševala starega Murna, svojega moža. Tekla je h »gallini« in z roko pokazala trikrat in s slovesnim izrazom na licih, kakor da se hoče zabosti v vrat. To ni pomenilo nikakršne mere gospe Murnove zaradi strahote, ki jo je zadela, ko so ji odvlekli dragega Murna od mize in postelje. Spremljevalne besede so razodele plemeniti namen: »Porco, porco, mi novembra, cosi, cosi.«<span id="ftn146_return"><a class="notelink" title="»Porco , porco, mi novembra, cosi, cosi .« = »Prašič, prašič, mi novembra, tako, tako.«" href="#ftn146"><sup>145</sup></a></span> Strašna gesta ob vratu je pomenila torej samo: »mi bomo imeli novembra koline« in nato široka gesta z obema rokama in odprtimi dlanmi – pri Murnovih imajo lepo sliko v spalnici: Zveličarja, kako iztegne obe roke, češ, glej, pustite otročičke k meni, in od tam je gospa Murn zaslutila veličino te geste gospe komisarki. In »gallina« je razumela in dva dni kasneje je že smrčal pri sladki svoji družici mirno in zadovoljno. Tako vam je to bilo.</p><p style="text-align:justify" id="Rosina-p-201">Spočetka so vrle Metličanke še bile v zadregi in nerodno jim je bilo, ker niso prav vedele, kako izvesti ročno predajo na teh Baalovih žrtvah iz košare in na »gallinino« mizo na najbolj neženiran način. Toda gospa komisarka je bila tako ročna in tako rutinirana, da ni bilo prav nič nerodno. Komaj da si trenil z očmi, pa ni bilo več gnjati. V enem primeru – saj jih je verjetno bilo več – je »gallina« sprejela, kakor samo ob sebi umljivo in brez najmanjših ceremonij, prineseno posodo masti, obenem pa dvignila tri prste: »Ancora tre chilogrammi.«<span id="ftn147_return"><a class="notelink" title="»Ancora tre chilogrammi.« = Še tri kilograme." href="#ftn147"><sup>146</sup></a></span> V metliški trgovini je kupovala nogavice in vprašala za ceno. »Petdeset lir, signora.« – »A, dosti bo petindvajset,« pa je vzela nogavice in šla. Rad bi videl tistega, ki bi si upal ugovarjati! Ali bi ti riskiral štiri mesece preiskovalnega zapora radi piškavega para nogavic?</p><p style="text-align:justify" id="Rosina-p-202">Toda v glavnem je bila poštena in se je zadovoljila z razmeroma malim in je včasih tudi odklonila mito in povedala vnaprej, da ne bo mogla storiti ničesar. Metličani je niso sovražili. Saj so dobro vedeli, kaj in kako bi bilo, če bi vsi tisti na oltar domovine tako darovani petelinčki znali »se kaj pomeniti«. Pomenili bi se potem, pomenili o »triglavkah«,<span id="ftn148_return"><a class="notelink" title="Triglavka je kapa, ki so jo slovenski partizani nosili zlasti v letu 1942. Kapo, ki ima tri rogle (srednji je višji) in spominja na Triglav, so sloven…" href="#ftn148"><sup>147</sup></a></span> ki so jih šivale pozno v noč in skoraj do jutra nežne roke metliških deklic, o paketih in pakelčkih, ki so romali vsak teden preko ramp, in še o marsičem drugem, kar je ostalo prikritega strogim očem ljubljanskega tribunala, ker je grešno dete onemelo, preden je še bilo prav skopano.</p><p style="text-align:justify" id="Rosina-p-203">Tako so torej znali Metličani prebroditi težave trenutka. Mislim, da se bodo znašli pod vsakim režimom. Ni je situacije, ki ne bi dopuščala častnega »gentleman-agreement«. Tudi mi, ko smo prišli v Italijo, smo jih skušali posnemati vsaj v malem.</p><p style="text-align:justify" id="Rosina-p-204">Čim si namreč prišel med okrušene zidove stare padovske jetnišnice, si že vedel: »žicanje« je bilo tu začetek in konec vse politične modrosti. »Žicanje« ni sicer istoveten pojem s prosjačenjem, pa tudi ne z grobim izsiljevanjem. »Žicar« je lahko bil paznik, pa tudi skopin, lahko pa bi bil tudi ravnatelj kaznilnice ali kdorkoli drugi. Bila je korupcija in zopet ni bila korupcija. Spretno prikrita aplikacija starorimskega pravila »<span style="font-style:italic" itemprop="hi">do ut des</span>« (»dam, da daš«, ali še bolje »daj, da dam«, ali kratko malo »daj–dam«). Z nasmeškom garnirani in s tisočletno civilizacijo opajčelanjeni migljaj s kolom ali količkom, kakor je pač bilo, pri čemur pa je bilo povsem tebi pripuščeno, ali se hočeš poslužiti ugodne prilike ali ne. Baš po oni Vodnikovi: »Glej, stvarnik vse ti ponudi …«<span id="ftn149_return"><a class="notelink" title="Iz tretje kitice pesmi Valentina Vodnika »Dramilo«. Pesem je bila prvič objavljena leta 1795 v Veliki pratiki, leta 1806 pa v zbirki Pesmi za pokuš in…" href="#ftn149"><sup>148</sup></a></span></p><p style="text-align:justify" id="Rosina-p-205">Pri pazniku, ki je stražil hodnik z našo sobo, si že po ponašanju lahko spoznal, ali je »žicar« ali ne. Če je bil, in bili so skoraj vsi, mu je morala soba – toda seveda samo, če je hotela – preskrbeti ob pravem času in seveda na primeren civiliziran način, ob priliki kakega drugega povpraševanja in kakor nehote, kako cigareto ali dve. Potem smo lahko tudi še po »silenzio« govorili med sabo. Paznik se je sprehajal na drugem koncu hodnika ali pa, če je že prišel, je bil njegov opomin le formalnega značaja, da zvedo tudi druge sobe, da ne dela izjem. To seveda ni bila pogodba »<span style="font-style:italic" itemprop="hi">expressis verbis</span>«<span id="ftn150_return"><a class="notelink" title="Expressis verbis = izraženo z besedami" href="#ftn150"><sup>149</sup></a></span> in mu tudi nisi povedal, v kako svrho si mu dal cigarete. Bila je le usluga, seveda več ali manj prikrito izsiljena usluga, toda tudi na protiuslugo si se lahko zanesel.</p><p style="text-align:justify" id="Rosina-p-206">Isto je bilo v magacinu. Če si odstopil od svoje pošiljke, ki si jo dobil, gospodu magacinerju – bil je tudi »guardia« – kak del, keksov ali sicer peciva ali kake cigarete, ti je tudi on dovolil, da si si jemal v sobo stvari iz magacina, ki so bile sicer prepovedane. Pri meni je celo »prezrl«, da sem si lahko pretihotapil v sobo svoj žepni nožič, kar je že pomenilo jako, jako veliko. Drugič zopet mi je ravnateljstvo dovolilo, da si vzamem za Veliko noč iz svoje shrambe deset cigaret; gospod magaciner, ki sem mu ob zadnji pošiljki odstopil zavojček sladkorčkov »za otroke«, mi jih je itd. Tudi pred krajo si bil bolje zavarovan. Mnogo drugim so zmanjkovale stvari, zakaj poleg paznika je soupravljal magacin še kriminalec – skopino, in kdo ve, kake veze so bile med njima. Moral si biti pač »politiš človek«, kakor pravijo pri nas na Štajerskem.</p><p style="text-align:justify" id="Rosina-p-207">Saj se ti je vse to že preneumno zdelo. Ob prihodu, preden so nas spustili v sobe, so nas natančno preiskali, da ne pride v sobo nič nedovoljenega. Morali smo se sleči do srajce in pri tej priliki ti je paznik tudi porezal medeninaste zaponke na hlačah. Toda ne vsem; če si mu pravi čas stisnil v roko zavojček »Ibar«, pa si obdržal hlače intaktne, da ti niso uhajale vedno in da si si lahko zategnil pumparice pri kolenu, kar je napravljalo neprimerno bolj civiliziran vtis. Jaz sem zamudil pravi trenutek; škatlico »Ibar« sem izročil šele, ko je nesreča že bila storjena. Vsled tega sem si lahko vzel v sobo samo še dve igli in krpanca, kar pa tudi ni bilo dovoljeno. Seveda je strogost preiskave tudi sicer takoj popustila na minimum, toda bilo je že prepozno.</p><p style="text-align:justify" id="Rosina-p-208">Za cigarete si lahko sploh vse dobival v padovski ječi. Tudi jajca in sir in nekateri so celo trdili, da pazniki prekupčujejo preko skopinov s kruhom in jajci ter nam jih prodajajo za cigarete. Možno bi bilo tudi to. Vsekakor smo dobivali v našo celico strogo prepovedan političen list <span style="font-style:italic" itemprop="hi">Corriere della sera</span>,<span id="ftn151_return"><a class="notelink" title="Dnevnik Corriere della sera je leta 1876 v Milanu ustanovil Neapeljčan Eugenio Torelli Viollier. Danes je po nakladi in številu bralcev prvi italijans…" href="#ftn151"><sup>150</sup></a></span> ki ga nam je proti pet cigaretam dnevno prinašal v sobo stražnik, ki nas je stražil!</p><p style="text-align:justify" id="Rosina-p-209">Eno dobro imajo torej diktatorski režimi. Prej ali slej zapadejo korupciji in ta okolnost potem znatno omili pritisk. V ljubljanski provinci smo imeli prilike zadosti za tako ugotovitev.</p></div><div class="row"><div class="small-6 columns text-center"><p><a class="button" href="ch05.html" title="Prejšnji: V. Hrana, higiena in drugo">&lt;&lt;</a></p></div><div class="small-6 columns text-center"><p><a class="button" href="ch07.html" title="Naslednji: VII. Okolje">&gt;&gt;</a></p></div></div><!--Notes in [div]--><div class="notes"><div class="noteHeading">Opombe</div><div class="note" id="ftn127"><p><a class="link_return" title="Pojdi nazaj k besedilu" href="#ftn127_return"><sup>126.</sup></a> <span class="noteBody">Mislil je Juša Kozaka; gl. op. 85.</span></p></div><div class="note" id="ftn128"><p><a class="link_return" title="Pojdi nazaj k besedilu" href="#ftn128_return"><sup>127.</sup></a> <span class="noteBody">Mišljen je larpurlatist (l'art pou l'art = umetnost zaradi umetnosti), predstavnik larpurlartizma, nazora, da je funkcija umetnosti samo estetska, ne pa tudi družbena; umetnost je namenjana sama sebi oz. je sama sebi namen.</span></p></div><div class="note" id="ftn129"><p><a class="link_return" title="Pojdi nazaj k besedilu" href="#ftn129_return"><sup>128.</sup></a> <span class="noteBody">Josip Vidmar (1895–1992) je bil literarni in gledališki kritik, dramaturg, prevajalec in politik. Med svetovnima vojnama je deloval na področju kulture, zlasti gledališča. Leta 1932 je s knjigo <span style="font-style:italic" itemprop="hi">Kulturni problem slovenstva</span> posegel v razumevanje nacionalnega vprašanja v jugoslovanski državi, ko je nasprotoval »jugoslovenarstvu« in se zavzel za slovensko narodno identiteto. Leta 1940 je deloval v Društvu prijateljev Sovjetske zveze, po okupaciji pa je bil kot predstavnik skupine slovenskih kulturnikov med ustanovitelji OF (ustanovljena je bila v njegovem stanovanju). Od januarja 1943 je bil predsednik IO OF. Po vojni je deloval v slovenski in jugoslovanski politiki ter kot literarni kritik.</span></p></div><div class="note" id="ftn130"><p><a class="link_return" title="Pojdi nazaj k besedilu" href="#ftn130_return"><sup>129.</sup></a> <span class="noteBody"><span style="font-style:italic" itemprop="hi">Weltverbesserer</span> = izboljševalec sveta</span></p></div><div class="note" id="ftn131"><p><a class="link_return" title="Pojdi nazaj k besedilu" href="#ftn131_return"><sup>130.</sup></a> <span class="noteBody">Stavek v poševni pisavi je avtor pri pregledu prečrtal.</span></p></div><div class="note" id="ftn132"><p><a class="link_return" title="Pojdi nazaj k besedilu" href="#ftn132_return"><sup>131.</sup></a> <span class="noteBody">Z Žerjavovo nacionalizacijo namiguje, da se je Gregor Žerjav kot poverjenik za pravosodje v Deželni vladi za Slovenijo, ko je bila izvedena nacionalizacija industrijskih obratov v lasti tujcev, pri tem osebno materialno okoriščal, kar so mu očitali politični nasprotniki zlasti iz vrst SLS.Gregor Žerjav (1882–1929) je bil politik in pravnik. Bil je vodilna osebnost mladih liberalcev, ki so v slovenski liberalizem vnesli duha narodnega radikalizma pa tudi navdušenje nad Kraljevino Srbijo in srbstvom. Med prvo vojno je bil konfiniran in nato od leta 1917 na Dunaju. Sodeloval je v pripravah na vzpostavitev jugoslovanske države in bil tajnik Jugoslovanskega poslanskega kluba v avstrijskem parlamentu. Bil je član delegacije Države SHS, ki se je novembra 1918 v Ženevi pogajala s predstavniki Kraljevine Srbije o združitvi v Kraljevino SHS. Po združitvi 1. 12. 1918 so se slovenski liberalci z Žerjavom na čelu opredelili za jugoslovanski etnični unitarizem. Na volitvah v jugoslovansko konstituanto novembra 1920 je bil izvoljen za poslanca, nato pa je bil minister v vladi Pašića in Pribičevića (1924-25). Po razhodu Pribičevića z Jugoslovansko demokratsko stranko spomladi 1924 je vstopil v novo Pribičevićevo Samostojno demokratsko stranko. Do zadnjega Žerjavovega političnega dejanja je prišlo poleti 1928, ko je ostro nasprotoval kralju Aleksandru in njegovi zamisli, da je hrvaško vprašanje mogoče rešiti z odstranitvijo Hrvaške iz jugoslovanske države (t. i. amputacija), z besedami: »Veličastvo, iz vsega tega vidim samo en izhod, in to je vaša abdikacija. Kolikor vem, ste vi v vsej zgodovini edini kralj, ki želi zmanjšati svojo državo.« </span></p></div><div class="note" id="ftn133"><p><a class="link_return" title="Pojdi nazaj k besedilu" href="#ftn133_return"><sup>132.</sup></a> <span class="noteBody">S Pucljevimi voli namiguje na to, da je bil Ivan Pucelj posestnik v Velikih Laščah, v okviru njegovega posestva pa je bila tudi mesarija; sprva je bil Pucelj mesar.Ivan Pucelj (1877–1945) je bil politik in pisatelj (objavljal je pod psevdonimom Srečko Laščan). Najprej je deloval v Narodni napredni stranki, po vojni pa v Slovenski kmečki stranki. Bil je poslanec v Narodni skupščini Kraljevine SHS, minister v dveh vladah v času t. i. vidovdanskega parlamentarizma (do 1929) in štirih med kraljevo diktaturo. Novembra 1931 je bil na listi režimske stranke izvoljen za poslanca Narodne skupščine, bil je tudi njen podpredsednik. Med italijansko okupacijo je bil konec maja 1941 kot predstavnik liberalne stranke imenovan v Sosvet Ljubljanske pokrajine, iz katerega je sredi septembra 1941 izstopil. Gestapo ga je oktobra 1944 aretiral, decembra 1944 poslal v Dachau, kjer je konec maja 1945 umrl. </span></p></div><div class="note" id="ftn134"><p><a class="link_return" title="Pojdi nazaj k besedilu" href="#ftn134_return"><sup>133.</sup></a> <span class="noteBody">Da naj bi Anton Korošec imel briljante ali kakšne druge drage kamne, je v veliki meri plod govoric njegovih političnih in ideoloških nasprotnikov. Korošec si v svojem političnem delovanju ni ustvaril posebnega osebnega premoženja. Kot duhovnik je bil brez neposrednih potomcev ali dedičev, tako da ni znano, kako je bila po njegovi smrti razdeljena njegova osebna lastnina oziroma kdo in kaj je dedoval. Anton Korošec (1878–1940) je bil politik in duhovnik. Leta 1907 je bil izvoljen v avstrijski Državni zbor na listi Vseslovenske ljudske stranke. Kot vodja Jugoslovanskega kluba v avstrijskem parlamentu je 30. 5. 1917 prebral Majniško deklaracijo z zahtevo po združitvi vseh južnih Slovanov v eno državno enoto v okviru habsburške monarhije. Od ustanovitve slovenskega narodnega sveta avgusta 1918 je bil njegov predsednik, bil pa je tudi predsednik Narodnega vijeća Slovencev, Hrvatov in Srbov, ustanovljenega oktobra 1917. V tej funkciji se je novembra 1918 v Ženevi glede združitve pogajal s predstavniki Kraljevine Srbije. V novi državi je bil podpredsednik prve vlade in nato minister v vladah Kraljevine SHS do konca leta 1920, ko je SLS postala opozicijska stranka, ki se ni strinjala s centralistično organizacijo jugoslovanske države. Leta 1927 je sklenila t. i. blejski sporazum, s katerim se je v zameno za sodelovanje pri oblasti države odrekla avtonomizmu. Korošec je bil minister v več vladah, v politični krizi, nastali po strelskem napadu na hrvaške poslance v Narodni skupščini 20. 6. 1928, mu je kralj poveril vodenje vlade. Bil je edini nesrbski minister v vladah prve Jugoslavije. Ker vladi ni uspelo urediti političnih razmer, je v začetku leta 1929 podal odstop. Kralj je nekaj dni kasneje uvedel t. i. kraljevo diktaturo z razpustom parlamenta in odpravo veljavnosti ustave. Protirežimsko je Korošec nastopil konec leta 1932, ko je SLS na njegovo pobudo oblikovala t. i. ljubljanske punktacije, za kar ga je oblast poslala v konfinacijo; večji del te je preživel na Hvaru. Po smrti kralja Aleksandra oktobra 1934 se je vrnil v politično dogajanje in z delom srbskih radikalov ter bosanskih muslimanov junija 1935 vstopil v vlado in bil do konca leta 1938 notranji minister. Od poletja 1940 se je kot minister za prosveto začel dobrikati nacistični Nemčiji in je v vladi izposloval nekaj zakonov (omejevanje deleža judovskih učencev na srednjih šolah in univerzah), ki so bili blizu nacističnemu razumevanju sveta.</span></p></div><div class="note" id="ftn135"><p><a class="link_return" title="Pojdi nazaj k besedilu" href="#ftn135_return"><sup>134.</sup></a> <span class="noteBody">Albert Kramer je imel vilo na Aškerčevi cesti v Ljubljani, ki je danes v lasti družine zgodovinarja dr. Janeza Šumrade.Albert Kramer (1882–1943) je bil politik in novinar. Od leta 1914 je bil glavni urednik <span style="font-style:italic" itemprop="hi">Slovenskega naroda</span>, osrednjega časnika slovenskih liberalcev. Leta 1920 je bil med ustanovitelji časnika <span style="font-style:italic" itemprop="hi">Jutro</span>, katerega direktor je bil do smrti. V politiki je deloval kot eden od voditeljev liberalne stranke. Bil je eden od najbolj zagretih zagovornikov unitarizma in t. i. integralnega jugoslovanstva. Sprva je pripadal Jugoslovanski demokratski stranki, po njenem razcepu pa Samostojni demokratski stranki. Po smrti Gregorja Žerjava je postal najvidnejši slovenski politik liberalnega tabora in bil v tridesetih letih minister. Že pred drugo svetovno vojno se je zaradi bolezni umaknil iz političnega delovanja, je pa med liberalci ohranil položaj vodilne politične avtoritete. Med drugo svetovno vojno je kot voditelj slovenskih liberalcev po svojih zaupnikih sodeloval pri političnem delovanju Slovenske zaveze.</span></p></div><div class="note" id="ftn136"><p><a class="link_return" title="Pojdi nazaj k besedilu" href="#ftn136_return"><sup>135.</sup></a> <span class="noteBody">Ivan Hribar (1851–1941) je bil politik in bančnik. Bil je med ustanovitelji Mestne hranilnice in Ljubljanske kreditne banke, njen predsednik (1900–1916) in član upravnega sveta (do 1919). Med letoma 1896 in 1910 je bil župan Ljubljane, zaslužen za popotresno obnovo mesta in slovenizacijo, zaradi česar mu cesar Franc Jožef leta 1910 ni potrdil ponovnega županskega mandata. Mestu je dal novo, moderno podobo, zgradil vodovod, plinarno, elektrarno, uvedel tramvaj. Pripadal je Narodno napredni stranki, v letih 1889 in 1908 je bil kranjski deželni poslanec, v letih 1907 in 1911 tudi poslanec avstrijskega državnega zbora. Ob nastanku Države SHS leta 1918 je bil podpredsednik Narodnega sveta v Ljubljani in član Narodnega vijeća v Zagrebu. V letih 1919 in 1921 je bil poslanik Kraljevine SHS v Pragi, nato do 1923 pokrajinski namestnik za Slovenijo. Imel se je za jugoslovanskega nacionalista, a ni bil posebej zagret in se je zavzemal za pravice slovenskega jezika in njegovo uradno rabo. Aprila 1941 je iz razočaranja zaradi okupacije in po njegovem mnenju izdaje jugoslovanske države naredil samomor z utopitvijo v Ljubljanici.Kot dolgoletni bančnik si je ustvaril precejšnje premoženje. V Rožni dolini v Ljubljani je imel vilo, imenovano po hčerki Zlatici.</span></p></div><div class="note" id="ftn137"><p><a class="link_return" title="Pojdi nazaj k besedilu" href="#ftn137_return"><sup>136.</sup></a> <span class="noteBody">Marko Natlačen (1886–1942) je bil pravnik in politik, od leta 1919 odvetnik v Ljubljani. Bil je pripadnik SLS in dejaven v telovadnem društvu Orel. Leta 1927 je bil izvoljen v skupščino Ljubljanske oblasti in bil njen predsednik do razpustitve januarja 1929. V letih 1931 do 1933 je bil predsednik <a class="link_ref" itemprop="ref" href="https://sl.wikipedia.org/w/index.php?title=Slovensko_katoli%2525C5%2525A1ko_akademsko_stare%2525C5%2525A1instvo&amp;action=edit&amp;redlink=1">Slovenskega katoliškega akademskega starešinstva</a>. Od januarja 1933 do oktobra 1934 je bil konfiniran v Bileći, Gackem in Sarajevu. Septembra 1935 je bil imenovani za bana Dravske banovine. Ob napadu na Kraljevino Jugoslavijo je aprila 1941 oblikoval večstrankarsko sestavljen Narodni svet, ki naj bi v Sloveniji predstavljal oblast. V njegovem imenu se je želel pogajati z nemškim generalom v Celju o prekinitvi sovražnosti in vzpostavitvi Slovenije (Dravske banovine) kot marionetne državice pod nemškim pokroviteljstvom ali varstvom. Narodni svet je tudi od jugoslovanske vojske, ki je bila na ozemlju Slovenije, zahteval, da se mu podredi. Natlačen je prevzel vodenje SLS v Ljubljani in s soglasjem vodstva sprejel imenovanje v Sosvet Ljubljanske pokrajine. Iz njega je izstopil septembra 1941, najbrž zato, ker se je zavedal, da pomeni biti v njem odkrito kolaboracijo, ki pa si je kot predstavnik stranke s svojim zastopnikom v jugoslovanski vladi (Miho Krekom) ni smel privoščiti. Prikrito je nadaljeval sodelovanje z okupatorjem. Septembra 1942 je bil vodilni med tistimi, ki so se na pobudo okupatorja odločili za kolaboracijo in politično podprli že delujoče enote Prostovoljne protikomunistične milice (MVAC), ki so nastajale kot vaške straže. Bil je med najdejavnejšimi organizatorji vojaške kolaboracije, za kar ga je VOS OF 13. 10. 1942 na njegovem domu usmrtila. Italijanski okupator je zato nasproti njegove vile ustrelil 24 talcev, ki so jih imeli zaprte v ljubljanskih zaporih. Natlačen je kot odvetnik ustvaril premoženje, tudi vilo na Poljanah (v predelu Ljubljane), v kateri je bil ubit.</span></p></div><div class="note" id="ftn138"><p><a class="link_return" title="Pojdi nazaj k besedilu" href="#ftn138_return"><sup>137.</sup></a> <span class="noteBody">Lovro Toman (1827–1870) je bil politik, pravnik in pesnik. Leta 1861 je bil izvoljen v kranjski deželni zbor, ki ga je nato imenoval za poslanca državnega zbora na Dunaju. Njegovo javno delo je v veliki meri usmeril Janez Bleiweis. Bil je znan kot najglasnejši in najbolj slavljen staroslovenski politik, reden govorec na pomembnih dogodkih. Skušal je prebuditi slovensko narodno zavest. Pisal je tudi poezijo in v pesmi leta 1862 razložil, da je slovensko ime Maribora izraz marljivosti in borbenosti (<span style="font-style:italic" itemprop="hi">Mar i Bor</span>). Kot politik in poslanec se je zavzemal za uporabo slovenskega jezika. Bil je med ustanovitelji Slovenske matice (1864) in njen prvi predsednik. Zavzemal se je za gradnjo železniških prog, zlasti za progo iz Ljubljane do Beljaka, ki je bila nato zgrajena leta 1870. Za gradnjo je leta 1867 dobil koncesijo, ki jo je nato z dobičkom prodal, kar mu je kot politiku zmanjšalo ugled.</span></p></div><div class="note" id="ftn139"><p><a class="link_return" title="Pojdi nazaj k besedilu" href="#ftn139_return"><sup>138.</sup></a> <span class="noteBody">XI. armadni zbor je bila zasedbena enota italijanske vojske v sestavu 2. italijanske armade. Od začetka leta 1941 do decembra 1942 mu je poveljeval general Mario Robotti, nato general Gastone Gambara. Na začetku maja 1943 je štel 66.600 mož. V skladu z Mussolinijevim odlokom, izdanim 19. 1. 1941, je opravljal tudi naloge, za katere so bile sicer pristojne policijske enote v okviru delovanja uprave pod vodstvom Visokega komisarja. V Ljubljanski pokrajini je XI. armadni zbor izvajal večino nasilja nad prebivalstvom (aretacije, racije, pošiljanje v taborišča, streljanja talcev in ujetih v ofenzivi poleti in jeseni 1942).</span></p></div><div class="note" id="ftn140"><p><a class="link_return" title="Pojdi nazaj k besedilu" href="#ftn140_return"><sup>139.</sup></a> <span class="noteBody">Nicolò Tramontana je bil sodnik, ki ga je v Ljubljansko pokrajino poslal Mussolini, da je skrbel za delovanje sodstva v fašističnem duhu. Deloval je tudi kot tožilec.</span></p></div><div class="note" id="ftn141"><p><a class="link_return" title="Pojdi nazaj k besedilu" href="#ftn141_return"><sup>140.</sup></a> <span class="noteBody"><span style="font-style:italic" itemprop="hi">Savoir vivre</span> = znati živeti</span></p></div><div class="note" id="ftn142"><p><a class="link_return" title="Pojdi nazaj k besedilu" href="#ftn142_return"><sup>141.</sup></a> <span class="noteBody">Major; verjetno je tu mišljen poveljnik tamkajšnje posadke.</span></p></div><div class="note" id="ftn143"><p><a class="link_return" title="Pojdi nazaj k besedilu" href="#ftn143_return"><sup>142.</sup></a> <span class="noteBody">Avtor je v oklepaju pripisal »trdnjava«. Dejansko je <span style="font-style:italic" itemprop="hi">caposaldo</span> v slovenščini utrjena postojanka.</span></p></div><div class="note" id="ftn144"><p><a class="link_return" title="Pojdi nazaj k besedilu" href="#ftn144_return"><sup>143.</sup></a> <span class="noteBody">Misli na povest Josipa Jurčiča Tihotapec (1865). </span></p></div><div class="note" id="ftn145"><p><a class="link_return" title="Pojdi nazaj k besedilu" href="#ftn145_return"><sup>144.</sup></a> <span class="noteBody"><span style="font-style:italic" itemprop="hi">Gallina</span> = kokoška.</span></p></div><div class="note" id="ftn146"><p><a class="link_return" title="Pojdi nazaj k besedilu" href="#ftn146_return"><sup>145.</sup></a> <span class="noteBody">»<span style="font-style:italic" itemprop="hi">Porco</span> <span style="font-style:italic" itemprop="hi">, porco, mi novembra, cosi, cosi</span> <span style="font-style:italic" itemprop="hi">.</span>« = »Prašič, prašič, mi novembra, tako, tako.«</span></p></div><div class="note" id="ftn147"><p><a class="link_return" title="Pojdi nazaj k besedilu" href="#ftn147_return"><sup>146.</sup></a> <span class="noteBody">»<span style="font-style:italic" itemprop="hi">Ancora</span> <span style="font-style:italic" itemprop="hi">tre chilogrammi.</span>« = Še tri kilograme.</span></p></div><div class="note" id="ftn148"><p><a class="link_return" title="Pojdi nazaj k besedilu" href="#ftn148_return"><sup>147.</sup></a> <span class="noteBody">Triglavka je kapa, ki so jo slovenski partizani nosili zlasti v letu 1942. Kapo, ki ima tri rogle (srednji je višji) in spominja na Triglav, so slovenski partizani spomladi 1942 prevzeli od hrvaških. Takšna kapa izvira iz španske vojaške kape, ki so jo nosili v španski državljanski vojni (1936–1939). V letu 1943, zlasti od poletja, se je tudi med slovenskimi partizani bolj uveljavila titovka, ki je od aprila 1944 bila obvezno pokrivalo jugoslovanske partizanske vojske.</span></p></div><div class="note" id="ftn149"><p><a class="link_return" title="Pojdi nazaj k besedilu" href="#ftn149_return"><sup>148.</sup></a> <span class="noteBody">Iz tretje kitice pesmi Valentina Vodnika »Dramilo«. Pesem je bila prvič objavljena leta 1795 v <span style="font-style:italic" itemprop="hi">Veliki pratiki, </span>leta 1806 pa v zbirki <span style="font-style:italic" itemprop="hi">Pesmi za pokuš</span> <span style="font-style:italic" itemprop="hi">ino</span>. Po vsebini gre za t. i. budnico, saj prebuja slovensko socialno in prvič tudi narodno zavest. Pesnik v obliki nagovora poziva rojake k delovnemu, poštenemu in pametnemu življenju, ki prinaša razvoj, blaginjo, zadovoljstvo in srečo. Po njegovem mnenju imajo možnost za uspeh vsi ljudje, ne glede na družbeni položaj. V zadnji kitici je svarilo pred lenobo: »lenega čaka strgan rokav, palca beraška, prazen bokal«.</span></p></div><div class="note" id="ftn150"><p><a class="link_return" title="Pojdi nazaj k besedilu" href="#ftn150_return"><sup>149.</sup></a> <span class="noteBody"><span style="font-style:italic" itemprop="hi">Expressis verbis</span> = izraženo z besedami</span></p></div><div class="note" id="ftn151"><p><a class="link_return" title="Pojdi nazaj k besedilu" href="#ftn151_return"><sup>150.</sup></a> <span class="noteBody">Dnevnik <span style="font-style:italic" itemprop="hi">Corriere della sera</span> je leta 1876 v Milanu ustanovil Neapeljčan Eugenio Torelli Viollier. Danes je po nakladi in številu bralcev prvi italijanski dnevnik. Njegov slogan je: »Svoboda idej«.</span></p></div></div><div class="row"><div class="small-6 columns text-center"><p><a class="button" href="ch05.html" title="Prejšnji: V. Hrana, higiena in drugo">&lt;&lt;</a></p></div><div class="small-6 columns text-center"><p><a class="button" href="ch07.html" title="Naslednji: VII. Okolje">&gt;&gt;</a></p></div></div></section></div><script type="text/javascript">
         $(function () {
         var viewer = ImageViewer();
         $('.imageviewer').click(function () {
         var imgSrc = this.src,
         highResolutionImage = $(this).data('high-res-src');
         viewer.show(imgSrc, highResolutionImage);
         });
         });</script><script src="https://www2.sistory.si/publikacije/themes/foundation/6/js/vendor/what-input.js"></script><script src="https://www2.sistory.si/publikacije/themes/foundation/6/js/vendor/foundation.min.js"></script><script src="https://www2.sistory.si/publikacije/themes/foundation/6/js/app.js"></script><script src="https://www2.sistory.si/publikacije/themes/js/plugin/back-to-top/back-to-top.js"></script></body></html>