<!DOCTYPE html><html xmlns="http://www.w3.org/1999/xhtml" lang="en"><head><meta http-equiv="Content-Type" content="text/html; charset=utf-8" /><!--THIS FILE IS GENERATED FROM AN XML MASTER. DO NOT EDIT (2)--><title>VII. Okolje</title><meta http-equiv="x-ua-compatible" content="ie=edge" /><meta name="viewport" content="width=device-width, initial-scale=1.0" /><meta name="description" content="Izza rešetk: spomini Igorja Rosine na zapor in internacijo&#xA;      (1942–1943)" /><meta name="keywords" content="internacija, druga svetovna vojna" /><meta name="author" content="Igor Rosina" /><meta name="generator" content="Text Encoding Initiative Consortium XSLT stylesheets" /><meta charset="utf-8" /><link href="https://www2.sistory.si/publikacije/themes/foundation/6/css/foundation.min.css" rel="stylesheet" type="text/css" /><link href="https://www2.sistory.si/publikacije/themes/css/foundation/6/sistory.css" rel="stylesheet" type="text/css" /><link href="https://cdnjs.cloudflare.com/ajax/libs/foundicons/3.0.0/foundation-icons.min.css" rel="stylesheet" type="text/css" /><link href="https://www2.sistory.si/publikacije/themes/plugin/TipueSearch/6.1/tipuesearch/css/normalize.css" rel="stylesheet" type="text/css" /><link href="https://www2.sistory.si/publikacije/themes/css/plugin/TipueSearch/6.1/my-tipuesearch.css" rel="stylesheet" type="text/css" /><link href="https://www2.sistory.si/publikacije/themes/plugin/ImageViewer/1.1.3/imageviewer.css" rel="stylesheet" type="text/css" /><link href="project.css" rel="stylesheet" type="text/css" /><script src="https://www2.sistory.si/publikacije/themes/foundation/6/js/vendor/jquery.js"></script><script src="https://www2.sistory.si/publikacije/themes/plugin/ImageViewer/1.1.3/imageviewer.js"></script></head><body id="TOP" itemscope="itemscope" itemtype="http://www.tei-c.org/ns/1.0/" itemprop="TEI"><script src="tipuesearch_content.js"></script><script src="https://www2.sistory.si/publikacije/themes/js/plugin/TipueSearch/6.1/tipuesearch_set-sl.js"></script><script src="https://www2.sistory.si/publikacije/themes/plugin/TipueSearch/6.1/tipuesearch/tipuesearch.min.js"></script><div class="column row"><header xmlns:html="http://www.w3.org/1999/xhtml"><div class="hide-for-large"><div id="header-bar"><div class="title-bar" data-responsive-toggle="publication-menu" data-hide-for="large"><button class="menu-icon" type="button" data-toggle=""></button><div class="title-bar-title">Meni</div><div class="title-bar-right"><a class="title-bar-title" href="https://sistory.github.io/Izza_resetk/"><i class="fi-home" style="color:white;"></i></a></div><div id="publication-menu" class="hide-for-large"><ul class="vertical menu" data-drilldown="" data-options="backButton: &lt;li class=&#34;js-drilldown-back&#34;&gt;&lt;a tabindex=&#34;0&#34;&gt;Nazaj&lt;/a&gt;&lt;/li&gt;;"><li><a href="index.html">Naslovnica</a></li><li><a href="cip-sl.html">Kolofon</a></li><li><a href="titleAuthor.html">Kazalo</a></li><li><a href="preface.html">Uvod</a></li><li class="active"><a href="ch01.html">Poglavja</a><ul class="vertical menu"><li><a href="ch01.html">I. Demokracija</a></li><li><a href="ch02.html">II. Zunanji izgled</a></li><li><a href="ch03.html">III. Pasivna hrabrost</a></li><li><a href="ch04.html">IV. Volja</a></li><li><a href="ch05.html">V. Hrana, higiena in drugo</a></li><li><a href="ch06.html">VI. Korupcija</a></li><li class="active"><a href="ch07.html">VII. Okolje</a></li><li><a href="ch08.html">VIII. Politični vplivi</a></li></ul></li></ul></div></div></div></div><div class="show-for-large"><nav class="title-bar"><div class="title-bar-left"><a class="title-bar-title" href="https://sistory.github.io/Izza_resetk/"><i class="fi-home" style="color:white;"></i> <span>Domov</span></a></div><div class="title-bar-right"><ul class="dropdown menu" data-dropdown-menu=""><li><a href="index.html">Naslovnica</a></li><li><a href="cip-sl.html">Kolofon</a></li><li><a href="titleAuthor.html">Kazalo</a></li><li><a href="preface.html">Uvod</a></li><li class="active"><a href="ch01.html">Poglavja</a><ul class="menu"><li><a href="ch01.html">I. Demokracija</a></li><li><a href="ch02.html">II. Zunanji izgled</a></li><li><a href="ch03.html">III. Pasivna hrabrost</a></li><li><a href="ch04.html">IV. Volja</a></li><li><a href="ch05.html">V. Hrana, higiena in drugo</a></li><li><a href="ch06.html">VI. Korupcija</a></li><li class="active"><a href="ch07.html">VII. Okolje</a></li><li><a href="ch08.html">VIII. Politični vplivi</a></li></ul></li></ul></div></nav></div><form action="sl-search.html"><div class="row collapse"><div class="small-10 large-11 columns"><input type="text" name="q" id="tipue_search_input" placeholder="Vaš iskalni niz" /></div><div class="small-2 large-1 columns"><img type="button" class="tipue_search_button" /></div></div></form></header><section><div class="row"><div class="medium-2 columns show-for-medium"><p><a class="button" href="ch06.html" title="Prejšnji: VI. Korupcija">&lt;&lt;</a></p></div><div class="medium-8 small-12 columns"><h2 class="maintitle"><span class="head" itemprop="head" id="Rosina-head-14">VII. Okolje</span></h2></div><div class="medium-2 columns show-for-medium text-right"><p><a class="button" href="ch08.html" title="Naslednji: VIII. Politični vplivi">&gt;&gt;</a></p></div></div><div class="row hide-for-medium"><div class="small-6 columns text-center"><p><a class="button" href="ch06.html" title="Prejšnji: VI. Korupcija">&lt;&lt;</a></p></div><div class="small-6 columns text-center"><p><a class="button" href="ch08.html" title="Naslednji: VIII. Politični vplivi">&gt;&gt;</a></p></div></div><div class="chapter" id="ch07"><p style="text-align:justify" id="Rosina-p-210">Prežihov Voranc<span id="ftn152_return"><a class="notelink" title="Lovro Kuhar – Prežihov Voranc (1893–1950) je bil pisatelj in politik. Kot aktivist OF je deloval v Ljubljani do 8. 1. 1943, ko ga je po naključju aret…" href="#ftn152"><sup>151</sup></a></span> si je baje izgovoril letos, ko je bil zaprt, samo dve stvari od svojih sobnih tovarišev, in sicer: da se ne kvanta in da se ne kolne v sobi, kjer je on. Oboje so bile jako, jako gosposke zahteve v ljubljanskih zaporih in jaz se jih še davno nisem upal staviti. Zakaj oglašen bi bil takoj za najbolj črnega reakcionarja in na take besede bi slišal brez nadaljnjega (kakor so se v ostalem slišale): »Da so bili še čisto drugi gospodje, pa so se znašli pri Svetem Križu.«<span id="ftn153_return"><a class="notelink" title="Ljubljansko pokopališče, ki je znano kot Žale." href="#ftn153"><sup>152</sup></a></span> Take buržujske želje v času, ko so neomejeno vladali samo pojmi: »likvidacija«, »pod smreko«, »povohal Matildo«; in v zaporih: »zabil sem mu kajlo«, »zdaj sem ga zjajcal«, »jebi se«, »jebem ti boga«, k…, p…, k…, in tako dalje in tako dalje, take želje izražati, pravim, bi bilo nevarno.</p><p style="text-align:justify" id="Rosina-p-211">Toda staro in večno pravilo je, da »<span style="font-style:italic" itemprop="hi">si</span> <span style="font-style:italic" itemprop="hi">duo faciunt idem, non est idem</span>« in da »<span style="font-style:italic" itemprop="hi">quod licet Jovi, non licet bovi</span>« (»če dva storita isto, še ni isto« in »kar je dovoljeno Jovu, ni dovoljeno volu«). V ostalem ga tudi ni industrialca, ki bi si upal še v juniju 1943 izgovoriti tako konservativni gospodarski program, kakor baš »Tito«:<span id="ftn154_return"><a class="notelink" title="Gre za izjavo Tito-Ribar iz februarja 1943. Vodstvo jugoslovanskega osvobodilnega gibanja je med vojno večkrat razglasilo, da nima namena uvesti »komu…" href="#ftn154"><sup>153</sup></a></span> ohranitev privatne iniciative v najširšem smislu, nedotakljivost zasebne imovine tako rekoč; gospodarske reforme v le prav omejenem obsegu itd. Res narobe svet: meščanske stranke se trudijo predložiti čim bolj radikalno socialistične programe, komunistični vodje pa čim bolj meščanske. Temu se v resnici pravi »medsebojno zabrisovanje oči«. »<span style="font-style:italic" itemprop="hi">Mundus</span> <span style="font-style:italic" itemprop="hi">vult decipi</span>« (»svet hoče biti varan«): meščan, da dobi zadosten polet, hoče biti čim bolj socialističen, komunist, da dobi zaupanje, čim bolj pohleven. Če se res že tako medsebojno prepletamo, morda pa res ne bo »niti pol tako hudo«.</p><p style="text-align:justify" id="Rosina-p-212">Kar se kvantanja v zaporih tiče, smo že govorili, in tudi kar se tiče preklinjanja. Niti enega niti drugega ne bo mogoče odstraniti v zaporih. Prekomerno kvantanje v zaporih je posledica pomanjkanja, odnosno sploh eliminiranja žensk, prekomerno preklinjanje pa že prinaša s sabo ambient zapora sam. Pazniki imajo dan za dnem in vse življenje opraviti tako rekoč izključno s kriminalci, politični jetniki so bili pri nas pred vojno pač jako redki v Sloveniji, in ni čudno tedaj, če se navzamejo še sami nekoliko surovega načina izražanja. Predmestje in kriminal sta pri nas itak vedno preklinjala. Bolj moški si, če znaš dobro zakleti, in bolj strašen in bolj neustrašen se zdiš. Dobra porcija bahanja je vmes. Bolj moški si, če znaš dobro zakleti, in junačenja, češ: kaj, meni je vseeno, ne bojim se nikogar in požvižgam se na vse to in tako dalje.</p><p style="text-align:justify" id="Rosina-p-213">V ostalem pa običajno preklinjaš. Še tiger, tudi njemu ni prav, da so mu svobodo vzeli, kaj hočeš, kolneš, če si izgubil živce, zaprt si in vse te jezi, in če se jeziš, v kletki, če greš mimo, se reži in rentači. Delo in vsako udejstvovanje, ne ostane ti drugega, kakor da rentačiš. Tudi v zaporu se kaj hitro izgube živci, izbruh jetniške psihoze je v velikem to, kar je preklinjanje v malem. Lahko bi rekel celo, da gre za varnostni ventil.</p><p style="text-align:justify" id="Rosina-p-214">Staremu »tigru« Clemenseauju<span id="ftn155_return"><a class="notelink" title="Georges Benjamin Clemenceau (1841–1929) je bil francoski politik, fizik in novinar. Ob koncu prve svetovne vojne mu je kot francoskemu premierju na po…" href="#ftn155"><sup>154</sup></a></span> je bilo jutranje rentačenje po uradih baje naravnost potrebno za ohranitev zdravja. Koliko žena je, ki bi rajše videle, da se mož pošteno izkriči in je potem mir, kakor pa da ga kar naprej in naprej grize pogoltnjena jeza, ki je potem ne more prebaviti. Tudi mi smo si torej »dajali duška« in kar odleglo ti je, če si včasih tako pošteno zarentačil. Kakor rečeno, jaz sem v ta namen uporabljal predvsem tudi angleščino.</p><p style="text-align:justify" id="Rosina-p-215">Toda prvič: »<span style="font-style:italic" itemprop="hi">sunt certi denique fines</span>«, vse ima svojo mejo. In drugič: eno je preklinjanje, recimo, kot nekako zdravilno sredstvo proti težavam zapora ali kot v gotovih mejah neizbežna posledica ambienta in okoliščin, v katere si padel, drugo pa je naravnost hoteno uvajanje posurovelosti v zapore, študirano in namerno zniževanje »tona«, želja biti za vsako ceno čim bolj vulgaren (prostaški) in se na ta način približati narodu. Toda o tem pozneje.</p><p style="text-align:justify" id="Rosina-p-216">Svojo posebno noto so dajale zaporom zlasti tudi jetniške igre, s katerimi smo si poleg kvartanja, branja in »šloganja« krajšali čas, in skiciranje našega zaporniškega okolja bi bilo nepopolno, ako bi jih zamolčali. Seveda so bile v skladu s celotnim ambientom tudi te za naš normalen okus nekoliko surove. Daleč najbolj razširjena igra je bilo »bítje rihtarja«. Verjetno pozna vsakdo to družabno igro in jo je nepotrebno opisovati. Tisti, ki je »bít«, drži glavo na kolenih »rihtarja«, in sicer tako, da ne more videti svojih soigralcev, ki stoje okoli njega. V to svrho se pripogne in izproži svojo zadnjo plat tako, da nudi le-ta čim boljšo tarčo okoli stoječim. Ti mu jih, eden po eden, nalagajo po zadnjici in na ubogem trpinu je, da ugane tistega, ki je zamahnil. Ako ugane, pride na vrsto tisti, ki je zamahnil, ako ne, »drži« dalje. Nekateri, zlasti od začetka, ko še nisi »poznal rok«, so držali tudi po trideset in več udarcev.</p><p style="text-align:justify" id="Rosina-p-217">Ta igra, ki je res zelo zabavna predvsem seveda za soigralca, je bila daleč najpriljubljenejša in ni bilo dneva, da se ne bi bílo rihtarja.</p><p style="text-align:justify" id="Rosina-p-218">Na začetku si bil ves zmešan. Soigralcev je bilo okoli tebe cel kup, od mesarskega udarca, ki si ga pravkar prejel po zadnji plati, si bil še ves pretresen, okoli tebe stoječi v poštev prihajajoči delinkventi so na vse mogoče načine poskušali, da ti otežijo koncentriranje in s tem, da čim preje najdeš krivca. Pri takem stanju stvari je bilo res težavno rešiti se iz situacije, ki je od stopnje do stopnje seveda postajala bolj smešna in tudi bolj boleča.</p><p style="text-align:justify" id="Rosina-p-219">Nikdo ne bi verjel na prvi pogled, koliko fines ima ta na zunaj tako enostavno surova igra. Vsi udarci še zdaleč niso enaki. Ugibanje bi zaviselo v tem primeru od slučaja in igra bi izgubila gotovo večji del svoje privlačnosti. V resnici pa gre tu za pravo igro, ki zahteva globokega psihološkega računa in prefinjene iznajdljivosti na obeh straneh. Vsaka roka udari namreč na svoj poseben, povsem svojstven način in šele po dolgem mučnem treningu boš začel razločevati udarce svojih sobnih soigralcev. Tvoja zadnja plat bo morala iti preje skozi trdo šolo in počrnila in zopet pomodrila bo, predno prideš do kolikor toliko sigurne presoje. Bili so sicer talenti, ki so že po parkratnem »držanju« bili v stanju točno ločiti udarec od udarca. Bili so pa tudi taki, ki so nastavljali svoje zadnjice zastonj skozi tedne in tedne, ne da bi jim šanse, da kaj hitreje uganejo delinkventa, bistveno porasle.</p><p style="text-align:justify" id="Rosina-p-220">Običajno si se po dobljenem udarcu naglo obrnil. Na ta način si verjetno ujel še kak zakasneli gib roke ali zravnanje telesa, ki ti je izdalo zločince. Tudi po napetosti v obrazu, ki sledi koncentraciji sil ob udarcu, po povešenih očeh, in enak drugemu.</p><p style="text-align:justify" id="Rosina-p-221">So talenti, ki so po udarec od udarca izzivalnem posmehu in po sto takih finesah zmogli sklepati na storilca. Bili pa so tudi taki, ki se po prejetem udarcu za nekaj časa sploh niso obrnili, temveč čisto kontemplativno skušali uganiti delinkventa samo s koncentracijo misli na kvaliteto udarca. Ti so ugibali ostro ocenjujoč le nianso bolečine. Udarec je lahko bil izvršen na kratko in ostro, lahko pa tudi bolj spotegnjeno. Lahko je bil prizadejan s plosko roko ali pa le s prsti. Pa celo ali od zgoraj navzdol. Padel je lahko višje ali nižje ob hrbtenici ali pa tudi od strani. Lahko, ko se je zadal nekako počasi in s predpripravo ali pa tudi z naglim kratkim zamahom. Prav tako važen je bil odmev, ki ga je povzročal: od nekaterih rok je zadonel udarec zamolklo in globoko, od drugih zopet visoko in jezljivo. Vse to je bilo treba pritegniti v presojo, če nisi hotel nositi svoje kože na prodaj <span style="font-style:italic" itemprop="hi">ad infinitum</span>, in nekateri so bili resnično mojstri v presojanju. Nisi jim mogel dati udarca, da te ni takoj našel.</p><p style="text-align:justify" id="Rosina-p-222">Zopet drugi način iskanja storilca je slonel na dušeslovju. Čim si se namreč po prejetem udarcu naglo obrnil, so seveda vsi tvoji soigralci skušali narediti čim bolj nedolžne obraze. Šel si od lica do lica in od oči do oči in tehtal. Po zadregi nasmeha, po vznemirjenosti v očeh, po škodoželjnosti celega statusa, pa tudi po izzivalnosti posmeha ali izrazu zadovoljene maščevalnosti in še na mnogo drugih načinov in fines si iskal in morda našel storilca, ki ti je pravkar prizadejal pekoče zlo.</p><p style="text-align:justify" id="Rosina-p-223">In kakor je to običajno na tem grešnem svetu, so tudi tukaj baš poštenjačine najbolj »nastradali«. Tako nerodno nedolžno so se nasmehnili, da si takoj vedel, koliko je ura bila. Nekateri pa sploh niso zdržali »zaslišanja«, ki je sledilo udarcu. Pred izprašujočim, preiskovalnim pogledom iskajoče žrtve so klonili in priznali, še predno jim je bilo postavljeno direktno vprašanje. Prav problem Razkolnikova pred preiskovalnim sodnikom<span id="ftn156_return"><a class="notelink" title="Gl. op. 62." href="#ftn156"><sup>155</sup></a></span>... Zanimivo je bilo tudi, kako so posamezni značaji povsem različno reagirali na prizadeto jim bolečino. Zakaj udarci so bili običajno dani z vso silo in nekateri so imeli naravnost mesarsko roko; udaril je, da bi zrušil vola. Krivca se je pri takem udarcu naravno našlo mnogo lažje in koleriki so tak udarec, čim je prejšnji nabijač menjal vlogo in sam takoj vrnili in z vso silo. Seveda so morali takoj znova za rihtarja, ker je prejšnji kaj hitro ugotovil revanšo. Mnogokrat se je nadaljevala potem igra tako rekoč le med dvema, ki sta se medsebojno nabijala, dokler sta pač imela sape in jima roke niso otekle in je okolnost te višje sile zaključila mrki dvoboj. Igra na ugibanje se je torej v tem primeru spremenila v odprti viteški turnir, kakor je tudi bolj odgovarjal odprtim značajem. Izziv na mejdan je prizadeti včasih objavil kar z besedo in vzklikom; običajno pa sta potek igre sam in reakcija borbenega in odkritega značaja nanjo avtomatično dovedla do takega merjenja moči. Med močnimi seveda, ostali smo zainteresirano gledali. Tu si moral imeti že trdo dlan in tudi na zadnji plati je »koža čez in čez podplat postala«.</p><p style="text-align:justify" id="Rosina-p-224">Manj sangviničen in bolj preračunljiv temperament je reagiral drugače. On se je sicer delal, kakor da je jako jezen, in se rotil na takojšnjo revanšo, nakazal na široko tudi zamah in fingiral, kako da je zamudil zavzeti spet prejšnjo držo – toda udariti je pustil seveda drugega. Na ta način je navedel rihtarja v zmoto svojega soigralca, ki je računal na takojšnjo reakcijo, sam pa je imel še dosti časa pozneje, da vrne milo za drago in pripomore tako izenačujoči pravičnosti do zmage.</p><p style="text-align:justify" id="Rosina-p-225">Tisoč zvijač in zvijačic je bilo tu mogočih in priložnost si imel, da študiraš baš pri tej igri karakter posameznikov. Na primer so bili nekateri, ki so sami malo riskirali in poredko udarili, pač pa so bili čim bolj glasni in se navduševali in prigovarjali drugim, naj gredo po kostanj v žerjavico. Običajno so to bili tisti, ki so si uzurpirali komando: »zdaj boš ti udaril, zdaj pa ti itd. Pri rihtarju jim običajno ni uspevalo poveljstvo: zakaj govora in pismene besede se nisi mogel posluževati, navduševal in komandiral si lahko samo z gesto in tudi kontrola je bila preveč efikasna. V velikem gre to baje lažje.</p><p style="text-align:justify" id="Rosina-p-226">Druga, mnogo bolj surova igra je bil »mitraljez«. V ostalem je bila kaj redka, ker jo je bilo možno preskusiti samo na novodošlecu, in še to seveda samo, če zanjo ni vedel že od prej. »Mitraljez« je sestavljalo »stojalo«, »cev« in »nišandžija«.<span id="ftn157_return"><a class="notelink" title="Nišandžija = merilec oz. strelec" href="#ftn157"><sup>156</sup></a></span> »Nišandžija« je bil žrtev. Spredaj je stal »stojalo«. Od ramen stojala pa do ramen »nišandžije«, ki je tudi stal pokončno, je ležala vodoravno »cev«. »Cev« je bilo potrebno dobro pritrditi, pa so vsled tega roke trdno privezali okoli vratu »stojala«, noge pa, ki so počivale na ramenih »nišandžije«, pa temu okoli vratu. Jasno je, da je moglo biti merjenje zanesljivo le pri na ta način dobro pritrjeni »cevi«.</p><p style="text-align:justify" id="Rosina-p-227">Ob tej priliki so, kakor mimogrede, zvezali tudi »nišandžiji« roke na hrbet in v te svrhe je dobro služil kar hlačni jermen. Tu se je zazdela običajno novopečenemu arestantu brucošu stvar sumljiva. Toda bilo je že prepozno, da bi se uprl, ko so vse priprave napredovale že tako daleč in ko sta bila povezana tudi ostala dela strojnice, je bilo dosledno, da se ima podvreči tej proceduri tudi »nišandžija«.</p><p style="text-align:justify" id="Rosina-p-228">Čim pa je bil povezan, se je pričela tragedija. Prej so ga tovariško hrabrili, mu prigovarjali in ga hvalili, kako odličen »nišandžija« da bo, ko ima tako lepo visoko postavo; čim pa je bil povezan, se je začelo muzanje. Prišlo je povelje, da je sedaj, neposredno pred streljanjem, treba namazati tudi »cev« strojnice. V ta namen so odprli šaržer na »cevi«, ali z drugimi besedami, povprek ležečemu so odpeli hlače in mu razgalili zadnjico, zadnjico, ki se je nahajala le dobri dve pedi pred nosom povezanega »nišandžije«. Kot strojno mazilo je služila običajno znatna porcija arestantske marmelade in z njo so namazali cevi luknjo. Tu se je pričel splošen krohot in ubogi »nišandžija« je doumel, da je postal predmet krute arestantske šale. Toda bilo je prepozno. Roki je imel zvezani na hrbtu, pobeči pa se tudi ni dalo, ker je bila tudi »cev« privezana nanj.</p><p style="text-align:justify" id="Rosina-p-229">V tem pa je oživela tudi »cev«. Močno je pritegnil noge, ki jih je imel proste v kolenih. Ker so bile privezane okoli vratu nesrečnega »nišandžije«, ga je nezadržno in sunkovito pritegnil in obraz klavrne žrtve te arestantovske šale se je v trenutku skril v marmeladi, tako zapravljivo pomazani ob obe zadnji plati naenkrat podivjane strojnične »cevi«. Zakaj komaj se je znašel nos ubogega »nišandžije« nenadoma v tako neprijetni soseščini, je »cev« zopet sprožila noge, »nišandžija« je odletel nazaj in takoj nato je že sledil naslednji strel: zopetna pritegnitev, ponovno marmelada in zopet zravnanje »cevi«. K sreči pa več kakor do šest strelov, kar sem jaz gledal, ni bilo nikoli sproženih. Bodisi da se je »nišandžiji« vendarle posrečilo oprostiti se vezi, bodisi da je sprostil glavo, da ni več zadeval v tako blizu nastavljeno tarčo, bodisi da je, če »stojalo« ni bilo preveč trdno, zaropotala cela strojnica na tla. S tem je bilo igre konec. Prežihov Voranc bi jo gotovo prepovedal. Toda jaz sem za demokracijo in bolj »ljudske demokracije«, kot je bila v taki jetniški sobi ljubljanske jetnišnice, si vendar nisi mogel predstavljati. Torej sem molčal, uklanjaje se volji večine.</p><p style="text-align:justify" id="Rosina-p-230">Bile so še druge igre, na primer: merjenje krvnega pritiska, slepa miš, uprizoritev sodbe, krst, »kofe« in tako dalje. Merjenje krvnega pritiska je sestajalo na primer v tem, da si podolž legel na klop in se je trdno oprijel z rokami; nakar te je sosed dvignil s klopjo vred, in sicer tako, da si imel glavo pri tleh. Tvoja slava je bila toliko večja, čim višja je bila številka, do katere si vzdržal našteti. Toda vse to je bilo le navidezno, da zavara novodošlo žrtev. Med štetjem, ko je imel tak ubogi bruc baš koncentrirane vse svoje misli na štetje in voljo, da vzdrži čim delj, mu je tovariš zlil čašo vode za hlačnico.</p><p style="text-align:justify" id="Rosina-p-231">»Krst« je bil podoben. Novodošlemu, ko je šel na stranišče, se je nad vrati pritrdila posoda z vodo na način, da se je prevrnila ravno v trenutku, ko je nič hudega sluteč zapuščal ta kraj miru in zbranosti. Če je šlo po sreči, se mu je voda zlila baš preko glave. »Slepa miš« je bila že bolj nerodna. Novodošla »slepa miš«, ki so ji zavezali oči, je imela spoznati svoje v krogu okoli nje stoječe sobne tovariše le po dotikanju z nosom, obraz na obraz. Ob primernem trenutku si je eden izmed soigralcev – običajno je za take vloge imela vsaka soba že svojega stalnega, v naprej določenega igralca – slekel hlače, počenil na klop in dvignil srajco. Njegova zadnjica je predstavljala obraz in nastavljena »slepi miši«, ki je vneto otipavajoč jo z nosom skušala dognati po vzboklinah in udrtinah, brkih in bradi, koga ima pred sabo, je takšna situacija naravno zbujala salve smeha. Tudi to je torej bila bolj groba šala, zlasti če je tako preiskovani ob primernem trenutku spustil še plin v obraz ubogemu brucu.</p><p style="text-align:justify" id="Rosina-p-232">Bolj dostojni sta bili »kofe« in sodba. Prva je bila pravzaprav lahka atletika in prenešena v ljubljanske zapore iz sokolskega letnega telovadišča. Za sobe je bila bolj neprimerna igra, ker si se mogel pošteno potolči; pač pa se je mnogo igrala na dvorišču ljubljanske jetnišnice med sprehodi in so jo stražniki brez vsega pripuščali. (V Italiji bi bilo to povsem izključeno). Gotovo število igralcev se je porazdelilo v dve grupi, recimo po šest ali osem oseb. Skupina, ki je bila na tem, da drži »kofe«, se je postavila v vrsto eden za drugim, se pripognila in medsebojno trdno oprijela za boke. Prvi spredaj je bil podporni steber in obrnjen proti vrsti, ji dajal večjo trdnost. Nato so začeli oni iz druge skupine, eden po eden skakati na pripognjene hrbte prve, kakor da bi skakali preko konja. Kmalu se je nagrmadil cel roj na hrbtih onih, ki so imeli služiti za kariatide. Če je postalo prehudo in teža nevzdržna, si zaklical »kofe« in klopčič se je razvozlal. Seveda pa je v tem primeru morala tvoja vrsta ponovno nastaviti hrbte. Njena šansa na menjavo vlog je obstajala v tem, da je marsikateri zgrešil tak jelenji »skok čez kožo« in se skotalil na tla ali pa da so jezdeci izgubili ravnotežje prej nego spodaj stoječi podporniki sapo. Bilo je mnogo smeha pri tej igri in vsi smo jo z užitkom gledali, tudi italijanski pazniki.</p><p style="text-align:justify" id="Rosina-p-233">»Sodba« zopet je bila izključno sobni igrokaz. Šlo je pravzaprav za celo obravnavo s senatom, državnim prokuratorjem in obema branilcema in nekajkrat se nam je posrečilo prav dobro persiflirati naš vojaški tribunal. <span style="font-style:italic" itemprop="hi">Esentiale</span> <span id="ftn158_return"><a class="notelink" title="Lat. esentiale = bistvo, v bistvu." href="#ftn158"><sup>157</sup></a></span> »sodbe« pa je obstajal v večjem posteljnem kocu, ki je segal izpod sodne mize in izmed nog visokega senata prav pred avditorij, tako da se je moral na njem postirati tudi obtoženec sam. Ob trenutku sodbe – naravno je, da se je glasila na izgubo glave s takojšnjo usmrtitvijo – je že pripravljeni krvnik, počenši pod mizo izmed nog sodnikov, nenadoma krepko potegnil za odejo in v trenutku izpodnesel noge obsojencu. Na ta način je bilo tedaj pravici »zadoščeno«.</p><p style="text-align:justify" id="Rosina-p-234">S tem sem menda izčrpal v glavnem poleg kart in šaha najbolj značilne družabne igre ljubljanske jetnišnice v tem času.</p><p style="text-align:justify" id="Rosina-p-235">Poleg teh iger je posebno obeležje dajalo našim zaporom zlasti tudi petje. Sicer je bilo prepovedano in marsikdo je romal zaradi njega v »kamarin«<span id="ftn159_return"><a class="notelink" title="Camera = soba, mišljena pa je posebna celica, samica, kamor so zaprli kaznovanega jetnika." href="#ftn159"><sup>158</sup></a></span> za dva, tri dni, toda peli so vkljub temu. Slovenski pazniki so petje očividno dopuščali, italijanski pa, ki so imeli v neposrednem nadzoru le gotove predele zgradbe, pa bodisi da ga niso slišali bodisi da se sami niso posebno trudili, da ga zajeze. Umerjeno petje se verjetno tudi ni dosti slišalo skozi vrata celic in na stopnišča. Le kadar so odhajali transporti v Italijo, je odmevalo iz transportne sobe po vsej jetnišnici. Tedaj, par ur pred odhodom, jim niso mogli več do živega.</p><p style="text-align:justify" id="Rosina-p-236">Ko so me dovedli v celico 126 prvega nadstropja ljubljanske jetnišnice, sem se znašel v mrkem in mračnem ambientu, ki je bilo točna scenerija drame Gorkega <span style="font-style:italic" itemprop="hi">Na dnu.</span> <span id="ftn160_return"><a class="notelink" title="Maksim Gorki, s pravim imenom Aleksej Maksimovič Peškov (1868–1936) je bil ruski pisatelj romanov, kratkih zgodb in dramskih del. Veljal je za »očeta …" href="#ftn160"><sup>159</sup></a></span> In v tem okolju so odmevale partizanske pesmi in dopolnjevale scenerijo. Poleg nas v štirih zaporednih samicah so bili na smrt obsojeni iz borovniškega procesa<span id="ftn161_return"><a class="notelink" title="Gl. op. 30" href="#ftn161"><sup>160</sup></a></span> in čakali ure. Prepevali smo žalostinke za padlimi partizani. Tudi tu, kakor pri pretežni večini vseh partizanskih pesmi, je temeljna melodija ruska in mračni osnovni motiv katorge<span id="ftn162_return"><a class="notelink" title="Starogrški izraz katergon za galejo (ladjo na vesla, veslali so priklenjeni sužnji) je bil sistem kazenskega dela v carski Rusiji in nato tudi v Sovje…" href="#ftn162"><sup>161</sup></a></span> ti buči v ušesih. Zamolkla grožnja osvete že trepeta na dnu trpljenja in basi done kakor iz globine prepada. Potem se kakor nenadoma dvigne pesem v optimizem zmage in zmagoslavja, toda pade nazaj in val žalosti v spominu na padle junake jo zopet zagrne. »Al' kadar svoboda zasije nam spet in naše se želje spolnijo, takrat se spominjal še pozni bo rod junakov, ki v grobu trohnijo …«</p><p style="text-align:justify" id="Rosina-p-237">Pesem ima neverjetno sugestivno moč. Pesem je propagandno sredstvo prve vrste, daleč močnejše od pisane ali govorjene besede. Pravih, prepričanih komunistov se je videlo po sobah razmeroma jako, jako malo, morda pet, šest v sobi od tridesetih. Toda pod hipnozo propagandnih partizanskih pesmi je bil brezizjemno cel zapor. Pesem ti razživi in razburka fantazijo in je program zase, čeprav brez programa. Program lahko vložiš vanjo sam. Odgovarja čustvom na glavi.</p><p style="text-align:justify" id="Rosina-p-238">Opazoval sem nekega sodnega poduradnika z Dolenjske. Živel je pol leta pod republiko<span id="ftn163_return"><a class="notelink" title="Misli na t. i. partizansko državo, ki je bila vzpostavljena spomladi 1942 v Ljubljanski pokrajini, ko so partizani osvobodili velik del ozemlja te ita…" href="#ftn163"><sup>162</sup></a></span> in imel tam neke funkcije. Sedaj je čakal na sodbo: skoz in skoz zaveden Slovenec in neustrašen. Popoldne, ko so peli internacionalo pa »Kmet ledino orje, a žanjica žanje, naprej v borbo, za pravdo in svobodo, za pravdo in svobodo slovenskega naroda«,<span id="ftn164_return"><a class="notelink" title="Gre za pesem »Kosec koso brusi«, ki je bila sprva »himna« Društva kmetskih fantov in deklet (član tega društva je bil tudi Igor Rosina) oziroma ljudsk…" href="#ftn164"><sup>163</sup></a></span> se je postavil izzivalno. Prisegel bi, li če že ni partijec, partizan je z dušo in telesom. Toda baš nasprotno. Zvečer, ko smo polegli, je pričel pripovedovati o svoji izkušnji »pod republiko«. Bili so pravzaprav samogovori, ki jih je končal tako: »Da če bi imelo tako biti, kot so delali, potem je že stokrat bolje tako, kot je bilo prej pod Jugoslavijo.« Na široko sem odprl oči.</p><p style="text-align:justify" id="Rosina-p-239">Razlaga pa kljub temu ni težavna. Vse te in take pesmi pojejo o pravici in svobodi. Kaj pa ta pojem vsebuje in kaj naj naslavlja – to je prepuščeno tebi. Vložiš torej v pesem tvojo, tebi svojstveno predstavo o svobodi, ono, ki je morda niti ne bi mogel definirati, ker jo dojemaš samo čustveno. Svoboda je relativen pojem. Ali ne kriče sedaj tudi že Nemci o svobodi in ubijajo na tisoče talcev? Tudi oni trde, da se bore »za svobodo« Evrope. Marsejeza<span id="ftn165_return"><a class="notelink" title="»Marsejeza« (franc. La Marseillaise ) ali »Vojna pesem za rensko vojsko« (franc. Chant de guerre pour l'Armée du Rhin) je svoje sedanje ime dobila 30.…" href="#ftn165"><sup>164</sup></a></span> je pesem svobode, toda ob njenih zvokih je končevalo na deset tisoče Francozov pod giljotino samo, ker so bili sumljivi.</p><p style="text-align:justify" id="Rosina-p-240">Mi smo gotovo poznali svobodo in večkrat sem slišal v zaporu povsem spontano in od navadnih kmetov: »Ah, še preveč svobode smo imeli …«, češ da smo se je preobjedli in je nismo znali ceniti. Toda poleg vrste predstave o individualni svobodi jih imaš še celo vrsto: »resnično svobodo«, »gospodarsko svobodo« »svobodo proletariata«, »svobodo od strahu« in tako dalje. Vse to so kaj različne svobode. Churchill in Roosevelt in Stalin, vsi trije nam govore o svobodi, toda močno dvomim, da bi bile povsem enake te svobode. Katero je tedaj imel v mislih tovariš K., ko je tako navdušeno prepeval »partizansko« skozi okna ljubljanske jetnišnice? Ono tovariša Beblerja<span id="ftn166_return"><a class="notelink" title="Aleš Bébler (1907–1981) je bil pravnik (leta 1930 je doktoriral iz mednarodnega prava na Pravni fakulteti pariške Sorbone), politik in diplomat. Od le…" href="#ftn166"><sup>165</sup></a></span> verjetno ne.</p><p style="text-align:justify" id="Rosina-p-241">Toda tudi tovariš K. je hotel dobro in njegova misel je bila čista; tudi on je čutil, da nekaj ni bilo v redu, da je bilo nekaj »gnilega v deželi Danski«,<span id="ftn167_return"><a class="notelink" title="Misel oziroma besede naslovnega lika iz tragedije Hamlet Williama Shakespeara (1654–1616), ki jih izgovori naslovni lik, danski kraljevič, s katerimi …" href="#ftn167"><sup>166</sup></a></span> da je življenju, ki ga je živel in ki ga je obdajalo, nekaj manjkalo, tudi on si je želel življenjske formule, ki bi zadovoljila vse in bi bili vsi srečni. Prepeval je prej sokolsko »le naprej brez miru …« verjetno z istim navdušenjem, kakor sedaj partizansko »sredi pušk in bajonetov …«<span id="ftn168_return"><a class="notelink" title="Začetek pesmi »Bilećanka«, ki jo je leta 1940 napisal Milan Apih, ko je bil kot komunist zaprt v Bileći, kraju v Hercegovini, kamor je oblast Kraljevi…" href="#ftn168"><sup>167</sup></a></span> Toda »svobodo naroda« si je očividno predstavljal drugače, kakor jo je pozneje doživljal. Internacionala in »partizanka« mu je ostala še naprej izpopolnilo in dopolnilo one: »le naprej brez miru …«, toda partizanstva se je prestrašil. Ideal mu je ostal, njegov čisto osebni ideal o pravici in svobodi, in zato je lahko prepeval dalje, čeprav njegova pesem z njegovim mišljenjem ni imela več skupnosti. Bila bi lahko tudi vsaka druga pesem »o pravdi in svobodi«. Pel je, ker še ni bil zlomljen. Poznal pa sem tudi take, ki niso več imeli moči, da bi še peli. Poznal sem čevljarskega pomočnika – torej poklic, ki je prav gotovo zadostno proletarski –, ki je bil leto dni »zgoraj«. Pravzaprav ni važna njegova zgodba, niti ne, ali je bila resnična. Značilen je le zaključek, ker je bil preveč naiven in preveč filozofski obenem, da bi si ga mogel kar tako izmisliti. »Veste,« je dejal, »jaz nič ne morem več, jaz sem zgubil vso vero v narod.« »Človeka« je mislil očividno; ni čudno, če je neuki čevljarski pomočnik nekoliko nerodno formuliral filozofsko misel takega obsega. Dale bi se pisati knjige o njej.</p><p style="text-align:justify" id="Rosina-p-242">Tudi tovarišu K. je šlo predvsem za človeka. Tudi on ga je hotel videti plemenitega, vzravnanega in viteškega. Tudi on je hotel osvoboditev in ni mu bilo važno pri tem, ali bo mogel jesti nekaj več ali nekaj manj in ali bo njegova plača nekaj višja ali nekaj nižja. Toda hotel ga je v skupnosti, po ljubezni in v skupni epopeji ponosa in bratstva vseh, ki so bili ponižani in razžaljeni in so zopet vstali. Na temelju one naše edino resnične osvobodilne parole »tudi jaz sem človek«! V osnovi je šlo za krščanski problem. »Ljubi svojega bližnjega kakor samega sebe,« je hotel zožiti vsaj na svoj narod in ga zožiti za veliki trenutek osvoboditve. V ljubezni je hotel rešitev naših velikih problemov in v razumevanju, ne v terorju in krvi. Gotovo je bil staromoden in niti slovenski intelektualec ni bil, zato se je zgrozil, ko je stopil na trda tla resničnosti. Ni se zavedal, kaj hoče, in se morda niti danes še jasno ne zaveda. Ve pa sedaj, česar noče, in že to je velevažno. O velikem Danteju pravijo, da ni poznal svoje toliko opevane Beatrice; skeptiki trdijo, da bi trajala njegova ljubezen jako kratko, če bi jo spoznal. Marsikdo izmed tovarišev, ki se je dotaknil svoje Beatrice, se je zgrozil, ko je zavonjal duh po »Matildi«.</p><p style="text-align:justify" id="Rosina-p-243">Vendar nismo peli samo partizanskih pesmi. V mnogo večji meri smo prepevali naše domače narodne. Zelo priljubljena je bila na primer »Trnovska fara«, koroška »Deklič v vogradi ražce nabira«, ona o »sladkem vincu bučenskem«, o »dolenjskih furmanih« in nebroj drugih. Borovniški fantje<span id="ftn169_return"><a class="notelink" title="Gl. op. 30." href="#ftn169"><sup>168</sup></a></span> so baje zapeli, ko so odhajali v smrt, ono Murnovo: »Zabučale gore, zašumeli lesi, oj mladost ti moja, kam ušla si, kje si …« Dekleta, ko so odhajala »na jug«, so običajno zapele novodobno: »Oh, kako je dolga, dolga pot iz tujine pa do doma …«</p><p style="text-align:justify" id="Rosina-p-244">Državno himno sem slišal samo parkrat. Ob nedeljskih popoldnevih so jo peli običajno mladoletniki kriminalci, spremljano na tamburice. Enkrat sem jo slišal na cesti pod okni padovske jetnišnice, ko so jo zvečer prepevali študentje. Tudi sokolskih se ni dosti čulo, čeprav nisem opazil, da bi bila izrečna gonja proti njim. Ko jo je naš krokarski kot zapel na moj god – verjetno je bilo prvič in zadnjič, ko se je čula iz ust političnih jetnikov ljubljanske jetnišnice –, sem zapazil, kako sta se dva učitelja boječe odmaknila. Bali so se.</p><p style="text-align:justify" id="Rosina-p-245">To ni bilo nič čudnega. Presenetilo pa me je nekaj drugega. Večina naše sobe nas ni bilo vernih. Ne brezbožnikov, pač pa »protifarških«. Tu so bili ljudje pobrani kar na slepo, kak kmečki fant, kak gostilničar, tesarski pomočnik, železničar, celo sedemdesetletni že povsem nadušljiv preužitkar se je znašel med nami. V smislu doktrine jih je bilo vernih verjetno le tretjina.</p><p style="text-align:justify" id="Rosina-p-246">Na eno prvih nedelj po božiču je prišel vrstni red na našo sobo, da se udeleži maše v jetnišnični kapeli. Prisostvovanje je bilo seveda le fakultativno, neobvezno. Človek bi dejal, da se večina sobe, najmanj pa vsaj oni, ki so bili odločno protiversko usmerjeni, ne bo odzvala vabilu. Toda ni bilo tako. Cela soba brez izjeme se je udeležila maše, in tudi najbolj krvavo rdeči. Verjetno je bilo zaradi deklet, ki so pele na koru. Vsekakor pa je bilo zabavno opazovati, s kako naglico in vzhičenjem se je začelo pripravljanje. Kdor je imel, je izvlekel boljšo obleko iz kovčka, začelo se je snaženje čevljev in krtačenje sukenj, nekateri so pohiteli, da se še hitro obrijejo pred mašo, kratko malo cela soba je naenkrat oživela kakor panj, če zaroji. Kakor da se svatje pripravljajo, da odidejo po nevesto, ali kasarna, ko pričakuje komandanta. Takega lepotičenja še svoj živ dan nisem videl, kakor teh mračnih upornikov in brezvercev, ko so se pripravljali za k maši v kapelo.</p><p style="text-align:justify" id="Rosina-p-247">Ko si stopil v kapelo, se je mahoma spremenil ves milje, kakor da si prestopil prag v novi svet. Vstopali smo eden po eden in se razvrščali po klopeh. Pogledal si okoli in z zadovoljstvom ugotovil, da so skoraj vsi dobro oblečeni in tudi fizično so bili v veliki večini vsi krepki ljudje. Pogled po polno zasedenih klopeh in mirnih, skoraj slovesnih obrazih je dajal videz urejenosti in ravnovesja. S ponosom si konstatiral, da se nahajaš v civilizirani sredi. Šlo je za prerez zapornikov, kakor bi se lahko zbrali v katerikoli drugi jetnišnici Evrope. Z veseljem si ugotovil, da smo Slovenci dosegli že znatno stopnjo civilizacije in blaginje, in mislim, da smo morali imponirati tudi italijanskim paznikom, ki so stali pri vratih in nas ogledovali. Nikjer v Italiji ne bi mogel nuditi isti prerez niti približno enake slike.</p><p style="text-align:justify" id="Rosina-p-248">Pričela se je maša in dekleta na koru so zapele. Pravzaprav ni bila peta maša, ker duhovnik ni odgovarjal, pela so samo dekleta. Tudi za nobeno »<span style="font-style:italic" itemprop="hi">missa solemnis</span>« ni šlo s slovesnim pompom in inscenacijo glorije in slave, niti ne za »umetno cerkveno petje« s prvo cerkveno pevko, ki poje naprej, in šentflorjanskim mežnarjem, ki se poti za orglami. Bolj rafiniranega programa ne bi mogle najti naša dekleta za okolje katovžnikov.<span id="ftn170_return"><a class="notelink" title="Mišljeni so katoržniki, torej zaporniki." href="#ftn170"><sup>169</sup></a></span> Šle so prav do korenin našega narodnega bistva. Niti sledu ni bilo v njih božičnega popevanja o Kristusu Kralju ali zmagoslavja zmagujoče cerkve. Pele so nam najenostavnejše, najstarejše in najskromnejše narodne božične pesmi. Lahko bi dejal, da so dajale odgovor na tolikrat postavljeno vprašanje: Kako veruje naš narod?</p><p style="text-align:justify" id="Rosina-p-249">Tako preprosto, skromno in skoraj naivno zaupljivo so donele, kakor so bili preprosti in skromni njih neznani komponisti. Kakor otrok, ki gleda bleščeče jaslice in si začuden slika zgodbo o svetih treh kraljih iz daljne dežele, »iz daljne dežele, od zamorskega kralja«. Pele so o pastirčkih, ki prihitijo k jaslicam, o svetem Jožefu, ki »lepo belo brado ima« in je tako nadvse stvaren, kakor pritiče dobremu gospodarju, kmečkemu očetu. Ne glede na veliki dogodek v hiši, takoj vpraša: »Kaj pa za večerjo nam bo?« Zapele so tudi eno prelepo »Marija obvari nas v vojskinem času« in bolj primernega okolja je težko zamisliti.</p><p style="text-align:justify" id="Rosina-p-250">Ni ga koncerta, ki bi mi kdaj segel tako do srca, kakor je bilo preprosto cerkveno petje v kapeli ljubljanske jetnišnice. Bila je varljiva avtosugestija, toda za trenutek se mi je zdelo, da smo bili vsi enota, da smo se vrnili k osnovnemu naravnemu življenju in da so pregrade med nami izginile. Svoječasne teze o »skupnosti vernikov«, »katoliškem občestvu« in »katoliškem narodu« so verjetno temeljile na podobnih predstavah. Spomnil sem se stavka, ki ga je zapisal Maurois o Shelleyju, angleškem pesniku, ki je prvi napisal tezo o potrebi ateizma: »Cerkve mu niso povzročale več toliko odvratnosti, kakor včasih: potem, ko je toliko trpel, se je začudil, da najde tu bolje kakor na kateri koli drugem mestu, okvir, ki je odgovarjal njegovim čustvom in vreden veličine človeških strasti.« Dejansko: kapela ljubljanske jetnišnice je pomirjala tudi one, ki niso verovali.</p><p style="text-align:justify" id="Rosina-p-251">Dvakrat sem doživel tako enotno čustvovanje v ljubljanskih zaporih. Enkrat kakor rečeno, tu v kapeli pri maši »brezvercev«, drugič pa pri anglosaškem napadu na Dieppe.<span id="ftn171_return"><a class="notelink" title="Napad zaveznikov (sodelovali so večinoma kanadski vojaki iz 2. kanadske pehotne divizije) na mesto Dieppe v Normandiji 19. 8. 1942 je bil poskus pomoč…" href="#ftn171"><sup>170</sup></a></span> Prej so vedno psovali Angleže in jih zaničevali in trdili, da bo treba takoj po tej vojni iti v novo vojno zoper Anglijo. Mislili so pač, da delajo »rusko politiko«. Pri Dieppu se je naenkrat videlo, kdo ima pravzaprav v rokah platno in škarje. Mahoma smo bili vsi iz sebe od veselja in pričakovanja in si bili bratje.</p><p style="text-align:justify" id="Rosina-p-252">Sicer v zaporih ni bilo enotnosti in to je bilo od tega, kar smo prenašali, najtežje in kar je delalo zapor res težak. V najtežjem času, ki ga je preživljal narod in ko mu je bila enotnost potrebna, ko bi se marali. Čutiti v času, ki ga je preživljal narod in ko mu je bila bolj kot skorja kruha, ko bi se morali čutiti vsi eno in si eden drugemu pomagati in se medsebojno držati pokonci, smo se čuvali povedati svoje mnenje. Bilo bi nevarno. Še v zaporih sem slišal grožnje in ozračje je trepetalo od napetosti: zver je prežala v ozadju in čakala na plen. Tako smo si pripravljali »svobodo«. Bila je nelepa in ostudna stvar.</p><p style="text-align:justify" id="Rosina-p-253">Imeli smo seveda svoje sobne organizacije in videz bi lahko varal. Slovenec itak ne more živeti brez organizacije in po možnosti jo še hipertrofira. Vsaka soba je imela svojega sobnega starešino, »župana«, ki je vzdrževal sobno disciplino in ukazal, kdaj si moramo začeti pobirati uši. Ponekod mu je bil pridan celo »sobni sovjet«. Bil je še ljudomil, ker mu je za izvršitev sklepov manjkala moč eksekutive. Njegova kompetenca je bila teoretično neomejena, po nujnosti prilik pa seveda jako *manjka* policijske ure«, ko je morala zavladati v sobi *manjka* lahko zaspali, določitev ležišča za novodošlega člana, ki se ob prenapolnjenosti sobe ni imel kam dati, določitev »kazni«, če je kdo ponesnažil stranišče, ki se pa zaradi pomanjkanja sankcij ni izvajala, imenovanje dežurnih itd. V splošnem pa ni imel česa delati, ker se je običajno vsako še tako malo vprašanje rešilo v plenumu sobe in v splošni debati in kregu.</p><p style="text-align:justify" id="Rosina-p-254">Zanimivo je bilo tukaj nastopno opažanje: če je bila soba prenatrpana in nas je bilo v njej štirideset, ni bilo skoraj nikdar prepira in prostor za novodošleca se je hitro našel. Čim pa je število padlo na trideset ali celo manj, pa se je vsakdo otepaval na vse kriplje nove omejitve in vprašanje nove namestitve se je videlo nerešljivo. Iz tega lahko izvajaš razne zaključke: da so ljudje tem manj socialni, čim več imajo; obubožaj torej vse, da bodo tem bolj socialni. Ali: če nimaš nič, ne paziš niti na to, kar ti je ostalo. Kaj je beraču zapiti še to, kar si je priberačil preko dneva. Zadnji belič vrže v vodo; nikdar v življenju nisem tako z lahkoto izdajal denar, kakor sedaj, ko so mi Nemci zaplenili imetje in stoji pisarna in živim na dolgove. Ali: varčevanje se začne šele, kadar kaj imaš. V Rusiji – v komunistični sovjetski Rusiji – so uvedli obrestovanje vlog, ker so ljudje živeli preveč lahkomiselno in iz rok v usta. Varčevanje se začne šele, kadar kaj imaš. Ali: kadar si v bedi, ti je vseeno, malo bolje ali malo slabše. Energijo začneš razvijati šele, ko imaš prvo šanso; nič imeti te napravi apatičnega. Ali: lastnino začneš braniti prav kmalu, samo da si malo prostora napraviš okoli sebe. Ali: resnični, »pravi« komunizem je mogoč le, ako res nihče nič nima. Sovjetska Unija je le socialistična država.</p><p style="text-align:justify" id="Rosina-p-255">Kako dalekosežni zaključki iz tako enostavnega dejstva, ako bi bil filozof.</p><p style="text-align:justify" id="Rosina-p-256">V Ljubljani v stvari niso bile potrebne te sobne organizacije. V mnogih sobah jih tudi ni bilo, pa so se verjetno bolje razumeli. Drugače je bilo v Padovi. Tam smo bili sami v tujem okolju, velika večina jih ni poznala jezika, vprašanja, ki so se tikala cele sobe, so bila številnejša: vprašanje magacina, iz katerega so izginjale stvari, vprašanje pošte, ki ni prihajala, ker jo je novi ravnatelj neodprto pošiljal zopet nazaj v specialni pregled ljubljanski kvesturi, vprašanje denarnih pošiljk, ki so morale, preden so se ti izročale, v Rim ministrstvu – to ti je centralizem! – na posebno odobritev, vprašanje nakupnih cen za »paniocche« (hlebčke) in jajca in prodajnih za cigarete in tobak, vprašanje sobne politike nas proti upravi in »guardiam« sploh (ali bolj »elastične« ali bolj načelne in bojevite), vprašanje »avdienc« pri »capoguardiji« ali direktorju in »domand« (posebnih prošenj ali pritožb) na upravo in še drugih.</p><p style="text-align:justify" id="Rosina-p-257">Zato smo imeli v padovski jetnišnici tudi dnevno sobno sejo. Župan jo je otvoril, čim smo polegli, z glasnim in slovesnim: »Otvarjam sejo sobe deset,« in vsi so umolknili. Seveda smo imeli tam tudi celo svojo vlado. Prvotno so bili to »komisarji« za prosveto, propagando, zunanjo trgovino in zunanjo politiko. Pozneje, ko so se Angleži začeli približevati Tripoliju,<span id="ftn172_return"><a class="notelink" title="Gre za dogajanja na bojišču v severni Afriki. Vojna med Britanci, ZDA in silami osi v severni Afriki je potekala od 10. 6. 1940, ko je Italija napoved…" href="#ftn172"><sup>171</sup></a></span> so se spremenili v »ministre«; končno pred Bizerto so postali navadni »referenti«. Bilo je tudi pol zaradi šale in da je hitreje mineval čas. Zaradi tega smo tudi organizirali dnevna predavanja, ki so se prav dobro obnesla. Zlasti oni, ki niso študirali ali čitali ali igrali šaha ali balinali s škatlicami šibic po sobi – in teh je bila večina –, so bili obsojeni, da počepajo kot jastrebi preko celega dneva na svojih visokih senatskih stolih iz zloženih »bran« in tam zehajo, so bili kaj hvaležni, če jim je lahko na ta način minila kaka ura in pol dolgočasnega dneva. In po neverjetni uvidevnosti so se predavanja o notranjepolitičnih vprašanjih izločila in smo ostali složni in lahko uživali vsaj košček kulture tudi v »celli« številka deset padovske stare jetnišnice.</p><p style="text-align:justify" id="Rosina-p-258">V odnosu do teh in takih sobnih organizacij si lahko takoj ločil tovariše v dve skupini, celo ne glede na znamenito, »v zeleno usnje vezano prepričanje«, enostavno sledeč posameznim značajem, nekako avtomatično in njim samim verjetno nezavedno.</p><p style="text-align:justify" id="Rosina-p-259">Eni so bili rojeni individualisti. Njim se je zdelo, da je kolektiva itak že zadosti in preko glave, če si vsako uro in ves dan in vso noč in skozi tedne in mesece med tridesetimi in niti na stran ne moreš, ne da bi te gledala in slišala vsa soba. Ti so se, morda sami nezavestni tega, držali v malem, kar je stari in zastareli John Smith<span id="ftn173_return"><a class="notelink" title="Najbrž gre za Johna Smitha (1580–1631), angleškega vojaka, raziskovalca in kolonialista. Imel je pomembno vlogo pri ustanovitvi prve stalne angleške n…" href="#ftn173"><sup>172</sup></a></span> trdil v velikem: država – v našem primeru je bil to »sobni kolektiv« – naj me čim manj vznemirja; čim bolj me boste pustili pri miru, tem bolj bom srečen. S temi večnimi, že smešnimi predpisi in beckanjem, kaj vse smeš in česar več ne smeš *manjka* me samo dražite in vznemirjate, *manjka*. Pusti me ti čim bolj na miru, pa bom tudi jaz *manjka* čim bolj miru. Bodiva obzirna eden do drugega, pa bova oba še najlažje prenesla vse te težave. Seveda bo treba gotove distance, da se ne zadevava eden ob drugega, več kakor je itak neizbežno, toda v bistvu se pač »vsak po svoji fazoni zveliča« in načeloma mora in more itak le vsak sam gledati, kako bo s čim manj škode prilezel iz tega pasjega zapora. To so bili »individualisti«.</p><p style="text-align:justify" id="Rosina-p-260">Drugi, če jih hočemo tako imenovati, so bili »kolektivisti«. Prvi so bili bolj tihi, drugi pa kaj glasni. Ti so skušali čim bolj komplicirati sobno življenje. Bila je naravnost že znatna porcija hipohondrije zraven. V vsak tvoj – oprostite – prdec bi se najraje že vmešali. Vse je bilo naenkrat tako velevažno. Vse je bilo naenkrat »vprašanje sobe« in »sklep sobe« in »sklep starešinstva sobe« in »to je tovariško, tovariš, hvala ti« in »to ni tovariško, tovariš« in »tu smo vsi enaki in ni izjem, tovariš« – kakor da ne bi tega vedel, čim so se za tabo zaprla vrata in bi bile izjeme možne in »da se otvori debata o tem« in da »se da pred sejo sobe« in »da se predebatira vprašanje«. Vprašanje namreč, kako je treba napraviti, da ne boš omočil na stranišču deske, in debata, ali mora zavladati po »policijski uri« popoln molk ali pa lahko še pošepečeš s sosedom. Vse je bilo pomembno in resno in vse je treba »skupno rešiti« in vse »organizirati«. Bila je nekaka hiperdemokracija – morda »ljudska demokracija«. Toda s komando seveda in komandanti, zakaj »sklep sobe, tovariš, moraš brezpogojno poslušati« in: »bodi, prosim te, discipliniran, tovariš!«. Hoteli so verjetno kopirati kako celico v sovjetski tovarni s svojim delavskim krožkom in tovarniškim sovjetom, in zato je v drugem in drugačnem okolju in pri tolikih še »nevzgojenih« uspela situacija pogosto kaj spominjala na dekletca, ki se gredo »mamo« in rihtajo malega bratca in ga komandirajo gor in dol in se drže tako važno in pomembno.</p><p style="text-align:justify" id="Rosina-p-261">Ta »mali bratec« pa smo bili mi. Večina jih je bila itak indiferentna, kakor povsod. Slovenski človek ima izredno razvit smisel za ironijo in je skoz in skoz kritičen. Mislim, da jih je bilo tako v povprečju malo, ki ne bi nekoliko skeptično gledali na vso to žurbo. Ves polet je imel nedvomno marsikaj lepega na sebi, zlasti če si gledal vsega plamtečega sedmošolca, ki še ni doumel, da padajo na cesto streli in da se pripravlja zadaj teror in državljanska vojna. Mar ni pisano: »bodite kakor otroci …« Vendar si nisi mogel kaj, ne da bi se pri vsej užurbanosti in pomembnem vrvežu naših sobnih Stahanovov<span id="ftn174_return"><a class="notelink" title="Aleksij Grigorjevič Stahanov (1906–1977) je bil sovjetski miner, znan po tem, da je 31. 8. 1935 v petih urah in 45 minutah izkopal rekordni 102 toni p…" href="#ftn174"><sup>173</sup></a></span> spomnil na oni znani sovjetski film o »Volgi«; za kritično oko pri vsej tej so ti naši komsomolci, zlasti če so prekoračili trideset, bili jako podobni onemu komisarju iz filma, ki tvori mali pendant gospodu Babinskemu iz Gogoljevega <span style="font-style:italic" itemprop="hi">Revizorja</span>.<span id="ftn175_return"><a class="notelink" title="Nikolaj Vasiljevič Gogolj (1809–1852) je bil ruski pisatelj ukrajinskega porekla. V komediji Revizor je predstavil provincijsko birokracijo, njeno kor…" href="#ftn175"><sup>174</sup></a></span> Kaj hočeš: problem farizeja in farizejstva je večen. Jaz nisem opazil, da bi ti »kolektivisti« bili tudi za senco boljši do ostalih. Bilo je mnogo poze in tisti, ki se je najbolj potil od samega tovarištva, je običajno najbolj kričal, če si mu po nerodnosti stopil na »njegovo« slamnjačo. Tudi če je bilo treba deliti ležišče z novodošlo siroto, se prav gotovo ni javil, in če si predlagal, da se odpre samo nadoknica nad njegovim ležiščem, da ne bo tako grozno soparno ponoči od izdihavanja tolikih ljudi, se je kaj energično branil, ker bi mu vleklo. Skoraj bi dejal, da so oni, ki so največ govorili o organizaciji in disciplini, bili sami najmanj disciplinirani. Tudi ono tipično draženje in zbadanje svojih sobnih tovarišev, pa četudi je bil kdo star in smešen in neroden, se mi ni zdelo primerno, saj smo bili vsi siromaki in potrebni obzira.</p><p style="text-align:justify" id="Rosina-p-262">Iz vseh mogočih poklicev smo bili nametani skupaj: doktorji, učitelji, občinski tajniki, kmetje, kmetiški fantje, gostilničarji, delavci, kak trgovec, študent, železničar, obrtnik, tudi dva sodnika sem našel. Po polovici so bili, kakor se reče, dobro stoječi ljudje. Presenetilo me je tudi, da sem srečal razmeroma malo visokošolcev in tovarniških delavcev. Nisem utegnil delati sklepov iz tega in morda moja statistika tudi ne drži, ker sem mogel objeti čisto omejen sektor par jetnišničnih sob. Bili smo pa pomešani vsi, in to je bilo dobro.</p><p style="text-align:justify" id="Rosina-p-263">Nekoč od začetka sem pomislil, da bo to jako, jako važno morda za ves naš narodni razvoj v bodočnosti. Pozneje, ko se mi je zdelo itak samo po sebi umljivo, da ležim poleg vsakega, in so se začele prerivati druge misli in je prišlo toliko drugih problemov, ki si do njih moral razčistiti svoje stališče, sem pozabil na to in se mi ni več zdelo važno. Slovenci imamo itak jako, jako malo razlik med seboj, malenkostne celo po imetju, če primerjamo druge narode. Razdelitev našega *manjka* nedvomno jako zdemokratizirana in tistih *manjka* za prav kaj sirotno življenje, kakor izven družbe in narodnega *manjka* pa; bogastvo jih eliminira. Če si sedel za mizo na našem Senjorjevem domu in gledal okoli sebe, že nisi razpoznal več posameznikov po njih poklicih. Bilo je vse pomešano in približevali smo se brezoblični družbi bodočnosti. Ali je bil kdo, ki si je lahko kupil kaj boljšo večerjo in privoščil kaj več vina od drugih, pač ni moglo odločati. Čutili smo se vsi družina, posebno če smo pogledali gor proti severu, proti meji. Vsi, ki so videli italijanske latifundije in razdaljo, ki loči tam preprostega človeka od »višje družbe«, kaj šele od plemstva, mi bodo pritrdili. Italijanski paznik v Šent Petru se ni mogel načuditi, kako da je tu toliko doktorjev in profesorjev, ki se jim vidi, da so kmečkih, sploh preprostih staršev, pri njih, da ni tega.</p><p style="text-align:justify" id="Rosina-p-264">In sedaj v zaporih smo se zenačili še bolj. Bili smo pod istim neizprosnim nakovalom in isto kladivo je udarjalo po nas. Ležali smo skupaj, umivali smo se skupaj, uši smo si skupaj iskali. Videli so nas, kdo smo in kako prav v vseh intimnostih živimo. Bili smo na preskušnji in pretehtanju tudi nasproti kritičnim pogledom lastnih ljudi. Tehtali so nas lahko na rokah, tako blizu smo bili skupaj; ali nas bodo našli prelahke? Ali pa se razidemo z zaupanjem, ki bo držalo za desetletja. Nismo bili skupaj v strelskih jarkih, samo v zaporu. Ali bo to zadostovalo za spoznanje, da smo vsi na vrvi obešenjaka in vsi od danes do jutri in da smo jim govorili resnico, ko smo jim govorili o tujcu. Morda bo to odločalo o naši narodni usodi, ki bo usoda tudi mojih otrok.</p><figure class="figure" itemprop="figure" id="Rosina-figure-2"><figcaption class="caption" itemprop="head"><b></b>Otroci Igorja Rosine med vojno - Alenka in Andrej zadaj, Aleš spredaj</figcaption><img src="Slika_3.jpg" alt="Otroci Igorja Rosine med vojno - Alenka in Andrej&#xA;                                                zadaj, Aleš spredaj" class="graphic" itemprop="graphic" style=" height:650px;" /></figure><p style="text-align:justify" id="Rosina-p-265">Biti tako premetan in pomešan med narodom ima svojo veliko privlačnost, ne izgubiš kontakta z njim. Ono »delovno leto« in »delovna služba«, ki ju je uvedel nacionalsocializem, ima svoj veliki smisel in pomen.</p><p style="text-align:justify" id="Rosina-p-266">Še vedno vztrajam pri trditvi, da je z našimi ljudmi lahko shajati, z »navadnimi« celo neprimerno lažje kot z »boljšimi«. Najtežje je bilo z meščansko mladino. Od predmestja itak veš, kaj imaš pričakovati. Sicer so po redu fičfiriči, toda s toliko široko *manjka* morja in avto ironije je, in *manjka* običajno oni, ki so izpolnjevali zabavni *manjka* bo vzgojeno »gosposko dete« – in ne glede na to, koliko je *manjka* in samozavesten »levičar« – pa je težko prebavljivo. Običajno so meščanski zakoni po vojni poznali le po dvoje otrok in že v zibelki je moral tak sinček edinček verjetno začutiti, kako vele važna oseba na svetu je on. Kot otrok je potem dan za dnem imel priliko slišati od vseh tet in žlahte in prijateljic gospe mame, kako lep otrok je in kako visoko čelo ima in sploh kako strašno je brihten. Čim je malo odrasel in začel hoditi na kopanje na Ilirijo, je bil že zadostno domišljav, da se je začel predrzno delati norca iz mame in po malem tudi iz papana in vseh tet, ki so prihajale ob četrtkih popoldan na čaj v hišo in so z občudovalnim smehljajem zrle na tega bodočega – če ne že genija, pa prav gotovo – Don Juana, lomilca dekliških src. Jasno je, da je tak, tako vzgojen fant, pa četudi je bil morda srčno dober, moral priti do prepričanja, da je v posmehu napram starejšim in surovi brezobzirnosti napram vsemu, kar ga obdaja, najjasnejši dokaz njegove moške vitalnosti. On, vedno navajen biti epicenter zanimanja vsega svojega kroga, kako bi se naj sedaj v krogu zaporne sobe zadovoljil nemudoma s kako skromno tretjevrstno vlogo. Bili so resnični Tarzani ti »mladi« in človek je izgubil v njihovi družbi v štirinajst dnevih več živcev kakor sicer v treh mesecih. Včasih so po celo uro in več brili norca iz kakega, za štirideset let starejšega kmeta – saj je res smešna figura tak vaški vsevedež, toda živel je svoje trdo življenje –, in to na tako pobalinsko predrzen in surov način, da bi človek najraje segel po palici. Zdaleč si nisem predstavljal, da pomeni vzgoja toliko pri človeku.</p><p style="text-align:justify" id="Rosina-p-267">S kmetiškimi in tudi delavskimi fanti je bilo veselje biti skupaj v primeri s temi, pa če še tako radikalno kričavimi gosposkimi fantički. Kmetiški fant mora molčati doma pri mizi, če govore starejši, in odgovoriti, če je kaj vprašan. Tam vladata disciplina in spoštovanje do starosti. Ni nič sramotnega to in stari civilizirani narodi Japonci in Kitajci jo poznajo še v mnogo bolj izraziti obliki, kakor naše podeželje, in tudi stari Rimljani so jo poznali. Ta mestna mladina pa je očividno mislila, da je tem bolj novodobna, čim bolj je predrzna, pa je bila le nevzgojena.</p><p style="text-align:justify" id="Rosina-p-268">Videlo se je to pri Sokolih – in tudi ne glede na »barvo«. Že po lepo razvitem telesu si ga spoznal. Prav tako po vedenju: bili so samozavestni, toda skromni, niso mnogo govorili, niso se za vsako ceno iztrčavali in niso zmerjali drugih in jih zbadali. In niso bili hrupni in kričavi in niso uvajali veseljaškega tona predmestne krčme v zaporno sobo ob času, ko so zunaj padali talci in ko jih je hodilo na deset tisoče v trpljenje in obup. Bili so bolj moški. Ti so bili v resnici tovariški, ne da bi govorili o njem. Prav presenetilo me je. Nikdar ne bi mislil, da je zmožna telovadnica sama toliko prevzgojiti človeka. Saj je bil »Sokol« demokratska organizacija skoz in skoz, toda imel sem občutek, da je ideološka stran šibka stran pri »Sokolu«. Šesti januar in podržavljenje organizacije<span id="ftn176_return"><a class="notelink" title="6. 1. 1929 je kralj Kraljevine SHS Aleksander Karađorđević izvedel državni udar, razveljavil ustavo, razpustil parlament in imenoval vlado, ki mu je b…" href="#ftn176"><sup>175</sup></a></span> je pojme morda razblinilo še bolj in v stvari tudi sami pravzaprav nismo vedeli, kaj pomeni demokracija. Videl sem sicer na sokolskih veselicah skoz in skoz preproste kmetiške fante in celo viničarske hčere pobirati prispevke: »za našo novo sokolsko četo v Šentrupertu, brat«. Toda slavnostni govori debelušnih podeželskih starost vedno o Kajmakčalanu<span id="ftn177_return"><a class="notelink" title="Bitka na Kajmakčalanu, gorskem hrbtu gorovja Nidže na današnji makedonsko-grški meji, med srbsko in bolgarsko vojsko se je odvijala med 12. in 30. 9. …" href="#ftn177"><sup>176</sup></a></span> in oni večni osvoboditvi so se mi zdeli kaj prazni.</p><p style="text-align:justify" id="Rosina-p-269">Živimo v čudnih časih. Zastrmeli smo, ko smo vsi začudeni morali ugotoviti, koliko je še v nas krutosti in barbarstva, kako smo še neizčiščeni in polni besov. Oni pojem o »našem dobrem slovenskem narodu« se je razpočil kakor balonček iz milnice, ki se z njim igrajo otroci. Zdelo se ti je včasih, kakor da si stopil na desko ob gnojišču in gnojnica je na široko brizgnila na vse strani. Toliko višje si dvignil glavo, če si lahko ugotovil, da so še ljudje med nami. Sokoli so bili eni izmed njih in naj se bo razvijala slovenska kulturnopolitična bodočnost v katerikoli smeri, dota, ki jo je dal »Sokol« na pot svojemu članstvu, jo bo sousmerjala.</p></div><div class="row"><div class="small-6 columns text-center"><p><a class="button" href="ch06.html" title="Prejšnji: VI. Korupcija">&lt;&lt;</a></p></div><div class="small-6 columns text-center"><p><a class="button" href="ch08.html" title="Naslednji: VIII. Politični vplivi">&gt;&gt;</a></p></div></div><!--Notes in [div]--><div class="notes"><div class="noteHeading">Opombe</div><div class="note" id="ftn152"><p><a class="link_return" title="Pojdi nazaj k besedilu" href="#ftn152_return"><sup>151.</sup></a> <span class="noteBody">Lovro Kuhar – Prežihov Voranc (1893–1950) je bil pisatelj in politik. Kot aktivist OF je deloval v Ljubljani do 8. 1. 1943, ko ga je po naključju aretirala kolaborantska policija (MVAC – <span style="font-style:italic" itemprop="hi">La guardia sicurezza di Lubiana</span> – Mestna varnostna straža v Ljubljani, kasneje <span style="font-style:italic" itemprop="hi">Formazione MVAC di Lubiana</span>). Po aretaciji ga je spoznal sorodnik, član kolaborantske policije. Ker je bil po mnenju italijanskih oblasti v vrhu slovenske komunistične stranke, ga je kolaborantska policija morala predati italijanskim oblastem. Njegovo bivanje v italijanskem zaporu je predstavil zgodovinar Janko Jarc (Lovro Kuhar – Prežihov Voranc v italijanskih zaporih 1. 1943: Prispevek k življenjepisu, <span style="font-style:italic" itemprop="hi">Letopis Muzeja narodne osvoboditve LRS v Ljubljani</span>, 1958, str. 55–80). Italijanske oblasti so ga za nekaj časa predala nemškemu Gestapu, ki je imel v Ljubljani svojo izpostavo, da ga je tudi ta zaslišal. Italijanski okupator je proti njemu pripravljal sodni proces, ki naj bi se predvidoma začel konec avgusta 1943, kar pa je preprečil izstop Kraljevine Italije iz vojne na strani sil osi.</span></p></div><div class="note" id="ftn153"><p><a class="link_return" title="Pojdi nazaj k besedilu" href="#ftn153_return"><sup>152.</sup></a> <span class="noteBody">Ljubljansko pokopališče, ki je znano kot Žale.</span></p></div><div class="note" id="ftn154"><p><a class="link_return" title="Pojdi nazaj k besedilu" href="#ftn154_return"><sup>153.</sup></a> <span class="noteBody">Gre za izjavo Tito-Ribar iz februarja 1943. Vodstvo jugoslovanskega osvobodilnega gibanja je med vojno večkrat razglasilo, da nima namena uvesti »komunizma«, ampak da je osnovni namen boj proti okupatorju za osvoboditev države. Glede tega je najbolj znana t. i. izjava Tito-Ribar, ki sta jo 8. 2. 1943 (med četrto sovražnikovo ofenzivo na Neretvi) izdala Vrhovni štab NOV in POJ (zanj jo je podpisal Tito kot vrhovni komandant) ter Avnoj (zanj predsednik dr. Ivan Ribar), katere namen je bil zavrniti »klevete in lažniva poročila o narodnoosvobodilnem gibanju in njegovih ciljih«. V njej je bilo o ciljih zapisano, da so ti v izbojevanju neodvisnosti in demokratičnih pravic. V izjavi sta bili posebej zajamčeni nedotakljivost zasebne lastnine in polna možnost samoiniciative v gospodarskem življenju. Izjavo je 17. 2. objavil <span style="font-style:italic" itemprop="hi">Slovenski poroč</span> <span style="font-style:italic" itemprop="hi">evalec</span>. V Sloveniji je imela velik pomen in so jo poleti 1943 skupaj s Temeljnimi točkami OF na letakih lepili po Ljubljani. – Makso Šnuderl, <span style="font-style:italic" itemprop="hi">Dnevnik 1941–1945</span>, <span style="font-style:italic" itemprop="hi">1.</span>, <span style="font-style:italic" itemprop="hi">V okupirani Ljubljani</span> (Maribor: Obzorja, 1993, str. 529).</span></p></div><div class="note" id="ftn155"><p><a class="link_return" title="Pojdi nazaj k besedilu" href="#ftn155_return"><sup>154.</sup></a> <span class="noteBody">Georges Benjamin Clemenceau (1841–1929) je bil francoski politik, fizik in novinar. Ob koncu prve svetovne vojne mu je kot francoskemu premierju na pogajanjih za premirje z Nemčijo uspelo uveljaviti pravico Francije do odškodnine. Na pariški mirovni konferenci leta 1919 je zagovarjal, naj bo med krivci za prvo svetovno vojno najstrožje kaznovana Nemčija. Dobil je vzdevka »Oče zmage« in »Tiger«.</span></p></div><div class="note" id="ftn156"><p><a class="link_return" title="Pojdi nazaj k besedilu" href="#ftn156_return"><sup>155.</sup></a> <span class="noteBody">Gl. op. 62.</span></p></div><div class="note" id="ftn157"><p><a class="link_return" title="Pojdi nazaj k besedilu" href="#ftn157_return"><sup>156.</sup></a> <span class="noteBody">Nišandžija = merilec oz. strelec</span></p></div><div class="note" id="ftn158"><p><a class="link_return" title="Pojdi nazaj k besedilu" href="#ftn158_return"><sup>157.</sup></a> <span class="noteBody">Lat. <span style="font-style:italic" itemprop="hi">esentiale</span> = bistvo, v bistvu.</span></p></div><div class="note" id="ftn159"><p><a class="link_return" title="Pojdi nazaj k besedilu" href="#ftn159_return"><sup>158.</sup></a> <span class="noteBody">Camera = soba, mišljena pa je posebna celica, samica, kamor so zaprli kaznovanega jetnika.</span></p></div><div class="note" id="ftn160"><p><a class="link_return" title="Pojdi nazaj k besedilu" href="#ftn160_return"><sup>159.</sup></a> <span class="noteBody">Maksim Gorki, s pravim imenom Aleksej Maksimovič Peškov (1868–1936) je bil ruski pisatelj romanov, kratkih zgodb in dramskih del. Veljal je za »očeta sovjetske književnosti« in za enega od utemeljiteljev socialističnega realizma kot književne smeri, ki ga je stalinizem uporabljal v propagandistične namene. Eno prvih del iz zvrsti socialističnega realizma je drama <span style="font-style:italic" itemprop="hi">Na dnu</span> iz leta 1902, v kateri je prikazal skupino revnih Rusov, ki živijo v zavetišču ob Volgi. Dramo so kritizirali zaradi pesimizma in dvoumnega etičnega sporočila, ki ga daje.</span></p></div><div class="note" id="ftn161"><p><a class="link_return" title="Pojdi nazaj k besedilu" href="#ftn161_return"><sup>160.</sup></a> <span class="noteBody">Gl. op. 30</span></p></div><div class="note" id="ftn162"><p><a class="link_return" title="Pojdi nazaj k besedilu" href="#ftn162_return"><sup>161.</sup></a> <span class="noteBody">Starogrški izraz <span style="font-style:italic" itemprop="hi">katergon</span> za galejo (ladjo na vesla, veslali so priklenjeni sužnji) je bil sistem kazenskega dela v carski Rusiji in nato tudi v Sovjetski zvezi. Zapornike so pošiljali v oddaljene kazenske kolonije na obsežnih nenaseljenih območjih Sibirije in ruskega Daljnega vzhoda, kjer so v težkih razmerah morali opravljati prisilno delo.</span></p></div><div class="note" id="ftn163"><p><a class="link_return" title="Pojdi nazaj k besedilu" href="#ftn163_return"><sup>162.</sup></a> <span class="noteBody">Misli na t. i. partizansko državo, ki je bila vzpostavljena spomladi 1942 v Ljubljanski pokrajini, ko so partizani osvobodili velik del ozemlja te italijanske province na Dolenjskem in na Notranjskem in tam vzpostavili svojo civilno oblast. Imenovala s je ljudska oblast. Organi te so bili krajevni narodnoosvobodilni odbori, ki so bili voljeni. Volitve so bile splošne, z volilno pravico tudi za ženske in zagotavljanjem tajnosti glasovanja. "Partizanska država" je obstajala od začetka maja do sredine julija 1942. </span></p></div><div class="note" id="ftn164"><p><a class="link_return" title="Pojdi nazaj k besedilu" href="#ftn164_return"><sup>163.</sup></a> <span class="noteBody">Gre za pesem »Kosec koso brusi«, ki je bila sprva »himna« Društva kmetskih fantov in deklet (član tega društva je bil tudi Igor Rosina) oziroma ljudskofrontovskega gibanja med kmečkim prebivalstvom. Avtor besedila ni znan, napev pa je mogoče zaslediti v starejših ljudskih pesmih. Nastala je leta 1933 v naselju Gradac v Beli krajini, kjer so jo peli pevci tamkajšnjega pevskega zbora. Velja za t. i. ljudsko pesem. Uvršča se med »pesmi borbe in dela«.</span></p></div><div class="note" id="ftn165"><p><a class="link_return" title="Pojdi nazaj k besedilu" href="#ftn165_return"><sup>164.</sup></a> <span class="noteBody">»Marsejeza« (franc. <span style="font-style:italic" itemprop="hi">La Marseillaise</span> ) ali »Vojna pesem za rensko vojsko« (franc. <span style="font-style:italic" itemprop="hi">Chant de guerre pour l'Armée du Rhin</span>) je svoje sedanje ime dobila 30. 7. 1792, ker so jo peli prostovoljci iz Marseilla ob prihodu v Pariz; avtor je Claude Joseph Rouget de Lisle, napisal jo je aprila 1792 ob objavi vojne z Avstrijo. Postala je pesem francoske revolucije, kot francoska himna pa je bila prvič sprejeta leta 1795 in nato ponovno od leta 1879.</span></p></div><div class="note" id="ftn166"><p><a class="link_return" title="Pojdi nazaj k besedilu" href="#ftn166_return"><sup>165.</sup></a> <span class="noteBody">Aleš Bébler (1907–1981) je bil pravnik (leta 1930 je doktoriral iz mednarodnega prava na Pravni fakulteti pariške Sorbone), politik in diplomat. Od leta 1936 je bil kot pripadnik mednarodnih prostovoljnih brigad udeleženec v španski državljanski vojni na strani republikancev. Kot predstavnik KPS se je udeležil ustanovnega sestanka OF. Od junija 1941 do oktobra 1942 je bil namestnik komandanta Glavnega poveljstva slovenskih partizanskih čet. Med italijansko ofenzivo poleti in jeseni 1942 se je znašel zunaj italijanskega obroča in v nasprotju s poveljem vodstva ukazal zbiranje skupin partizanov v večje enote. Zaradi tega je bil oktobra 1942 partijsko disciplinsko kaznovan, odstavljen s položaja v glavnem štabu in napoten na Primorsko kot pooblaščenec IO OF in CK KPS. Bil je soorganizator narodnoosvobodilnega gibanja na Primorskem. V Narodni vladi Slovenije maja 1945 je bil finančni minister. Od avgusta 1945 je deloval v organih jugoslovanske zunanje politike in predstavljal Jugoslavijo v mednarodnih organizacijah (OZN), bil jugoslovanski veleposlanik v Franciji (1955–57) in Indoneziji (1961–63).</span></p></div><div class="note" id="ftn167"><p><a class="link_return" title="Pojdi nazaj k besedilu" href="#ftn167_return"><sup>166.</sup></a> <span class="noteBody">Misel oziroma besede naslovnega lika iz tragedije <span style="font-style:italic" itemprop="hi">Hamlet</span> Williama Shakespeara (1654–1616), ki jih izgovori naslovni lik, danski kraljevič, s katerimi je oznanil, da je v njegovi deželi nekaj narobe, da se je morilec njegovega očeta poročil z njegovo materjo, vdovo po ubitem kralju, čigar duh mu nalaga, naj maščuje njegovo smrt.</span></p></div><div class="note" id="ftn168"><p><a class="link_return" title="Pojdi nazaj k besedilu" href="#ftn168_return"><sup>167.</sup></a> <span class="noteBody">Začetek pesmi »Bilećanka«, ki jo je leta 1940 napisal Milan Apih, ko je bil kot komunist zaprt v Bileći, kraju v Hercegovini, kamor je oblast Kraljevine Jugoslavije v letu 1940 zapirala svoje politične nasprotnike, zlasti člane KPJ. </span></p></div><div class="note" id="ftn169"><p><a class="link_return" title="Pojdi nazaj k besedilu" href="#ftn169_return"><sup>168.</sup></a> <span class="noteBody">Gl. op. 30.</span></p></div><div class="note" id="ftn170"><p><a class="link_return" title="Pojdi nazaj k besedilu" href="#ftn170_return"><sup>169.</sup></a> <span class="noteBody">Mišljeni so katoržniki, torej zaporniki.</span></p></div><div class="note" id="ftn171"><p><a class="link_return" title="Pojdi nazaj k besedilu" href="#ftn171_return"><sup>170.</sup></a> <span class="noteBody">Napad zaveznikov (sodelovali so večinoma kanadski vojaki iz 2. kanadske pehotne divizije) na mesto Dieppe v Normandiji 19. 8. 1942 je bil poskus pomoči Britancev in ZDA Sovjetski zvezi, da bi na zahodu odprli t. i. drugo fronto in s tem vojaško razbremenili Rdečo armado v spopadanju s silami osi. Stalin je namreč od njih zahteval, da zato odprejo še eno območje spopada. Napad je bil za zaveznike draga lekcija, saj so imeli več kot 1400 smrtnih žrtev in več kot 2000 ujetih. Razlog za neuspeh je bil posledica poznega prihoda na obalo, pomanjkanja zračne podpore in precenjevanja manevrskih sposobnosti ter ognjene moči tankov, predvsem pa močnega nemškega odpora.</span></p></div><div class="note" id="ftn172"><p><a class="link_return" title="Pojdi nazaj k besedilu" href="#ftn172_return"><sup>171.</sup></a> <span class="noteBody">Gre za dogajanja na bojišču v severni Afriki. Vojna med Britanci, ZDA in silami osi v severni Afriki je potekala od 10. 6. 1940, ko je Italija napovedala vojno Združenemu kraljestvu. Tripoli je bil pod nadzorom Italije, 23. 1. 1943 pa so ga osvojili Britanci. Vojna v severni Afriki se je končala 13. 5. 1943 s padcem pristaniškega mesta Bizerte v Tuniziji in vdajo italijanskih in nemških vojakov. Predalo se je okoli 290.000 Nemcev in Italijanov. </span></p></div><div class="note" id="ftn173"><p><a class="link_return" title="Pojdi nazaj k besedilu" href="#ftn173_return"><sup>172.</sup></a> <span class="noteBody">Najbrž gre za Johna Smitha (1580–1631), angleškega vojaka, raziskovalca in kolonialista. Imel je pomembno vlogo pri ustanovitvi prve stalne angleške naselbine v Severni Ameriki Jamestown v Virginiji (1607), vodil je raziskovanje ob rekah Virginije in v zalivu Chesapeake. Bil je prvi angleški raziskovalec, ki je kartiral območje zaliva Chesapeake. Kasneje je raziskoval in kartiral obalo Nove Anglije. Smithove knjige in zemljevidi so bili pomembni pri spodbujanju in podpiranju britanske kolonizacije Novega sveta.</span></p></div><div class="note" id="ftn174"><p><a class="link_return" title="Pojdi nazaj k besedilu" href="#ftn174_return"><sup>173.</sup></a> <span class="noteBody">Aleksij Grigorjevič Stahanov (1906–1977) je bil sovjetski miner, znan po tem, da je 31. 8. 1935 v petih urah in 45 minutah izkopal rekordni 102 toni premoga. 19. 9. istega leta je postavil nov rekord, ko je v eni izmeni izkopal 227 ton premoga. Postal je slaven, njegovi delovni uspehi so sprožili stahanovsko gibanje, v katerem so med seboj tekmovali mnogi in s tem hoteli pokazati večvrednost socialističnega gospodarskega sistema. Bil je tudi na naslovnici revije <span style="font-style:italic" itemprop="hi">Time</span> v ZDA.</span></p></div><div class="note" id="ftn175"><p><a class="link_return" title="Pojdi nazaj k besedilu" href="#ftn175_return"><sup>174.</sup></a> <span class="noteBody">Nikolaj Vasiljevič Gogolj (1809–1852) je bil ruski pisatelj ukrajinskega porekla. V komediji <span style="font-style:italic" itemprop="hi">Revizor </span>je predstavil provincijsko birokracijo, njeno koristoljubnost, pokvarjenost in brezobzirnost, s katero je ohranjala in krepila svoj položaj.</span></p></div><div class="note" id="ftn176"><p><a class="link_return" title="Pojdi nazaj k besedilu" href="#ftn176_return"><sup>175.</sup></a> <span class="noteBody">6. 1. 1929 je kralj Kraljevine SHS Aleksander Karađorđević izvedel državni udar, razveljavil ustavo, razpustil parlament in imenoval vlado, ki mu je bila neposredno podrejena – uvedel je osebno diktaturo. Omejil je svobodo tiska, ukinil vse politične stranke, ki so imele versko ali etnično obeležje. V začetku oktobra 1929 je ime države spremenil v Kraljevino Jugoslavijo in jo razdelil na banovine. </span></p></div><div class="note" id="ftn177"><p><a class="link_return" title="Pojdi nazaj k besedilu" href="#ftn177_return"><sup>176.</sup></a> <span class="noteBody">Bitka na Kajmakčalanu, gorskem hrbtu gorovja Nidže na današnji makedonsko-grški meji, med srbsko in bolgarsko vojsko se je odvijala med 12. in 30. 9. 1916. Srbska vojska je kljub velikim izgubam zmagala, kar je bila njena prva zmaga, potem ko je bila prisiljena zapustiti Srbijo in se čez Albanijo prebiti na otok Krf. Zavzetje Kajmakčalana je srbski in francoski vojski olajšalo, da sta 19. 11. 1916 osvobodili Bitolo, prvi delček ozemlja Kraljevine Srbije. Pojem »Kajmakčalan« se pogosto enači s prebojem solunske fronte sredi septembra 1918.</span></p></div></div><div class="row"><div class="small-6 columns text-center"><p><a class="button" href="ch06.html" title="Prejšnji: VI. Korupcija">&lt;&lt;</a></p></div><div class="small-6 columns text-center"><p><a class="button" href="ch08.html" title="Naslednji: VIII. Politični vplivi">&gt;&gt;</a></p></div></div></section></div><script type="text/javascript">
         $(function () {
         var viewer = ImageViewer();
         $('.imageviewer').click(function () {
         var imgSrc = this.src,
         highResolutionImage = $(this).data('high-res-src');
         viewer.show(imgSrc, highResolutionImage);
         });
         });</script><script src="https://www2.sistory.si/publikacije/themes/foundation/6/js/vendor/what-input.js"></script><script src="https://www2.sistory.si/publikacije/themes/foundation/6/js/vendor/foundation.min.js"></script><script src="https://www2.sistory.si/publikacije/themes/foundation/6/js/app.js"></script><script src="https://www2.sistory.si/publikacije/themes/js/plugin/back-to-top/back-to-top.js"></script></body></html>